Title,Book,Line,Text
Il,1,1,μῆνιν ἄειδε θεὰ Πηληϊάδεω Ἀχιλῆος
Il,1,2,οὐλομένην ἣ μυρί’ Ἀχαιοῖς ἄλγε’ ἔθηκε
Il,1,3,πολλὰς δ’ἰφθίμους ψυχὰς Ἄϊδι προΐαψεν
Il,1,4,ἡρώων αὐτοὺς δὲ ἑλώρια τεῦχε κύνεσσιν
Il,1,5,οἰωνοῖσί τε πᾶσι Διὸς δ’ἐτελείετο βουλή
Il,1,6,ἐξ οὗ δὴ τὰ πρῶτα διαστήτην ἐρίσαντε
Il,1,7,Ἀτρεΐδης τε ἄναξ ἀνδρῶν καὶ δῖος Ἀχιλλεύς
Il,1,8,τίς τ’ἄρ σφωε θεῶν ἔριδι ξυνέηκε μάχεσθαι;
Il,1,9,Λητοῦς καὶ Διὸς υἱός ὃ γὰρ βασιλῆϊ χολωθεὶς
Il,1,10,νοῦσον ἀνὰ στρατὸν ὄρσε κακήν ὀλέκοντο δὲ λαοί
Il,1,11,οὕνεκα τὸν Χρύσην ἠτίμασεν ἀρητῆρα
Il,1,12,Ἀτρεΐδης ὃ γὰρ ἦλθε θοὰς ἐπὶ νῆας Ἀχαιῶν
Il,1,13,λυσόμενός τε θύγατρα φέρων τ’ἀπερείσι’ ἄποινα
Il,1,14,στέμματ’ ἔχων ἐν χερσὶν ἑκηβόλου Ἀπόλλωνος
Il,1,15,χρυσέῳ ἀνὰ σκήπτρῳ καὶ λίσσετο πάντας Ἀχαιούς
Il,1,16,Ἀτρεΐδα δὲ μάλιστα δύω κοσμήτορε λαῶν
Il,1,17,Ἀτρεΐδαι τε καὶ ἄλλοι ἐϋκνήμιδες Ἀχαιοί
Il,1,18,ὑμῖν μὲν θεοὶ δοῖεν Ὀλύμπια δώματ’ ἔχοντες
Il,1,19,ἐκπέρσαι Πριάμοιο πόλιν εὖ δ’οἴκαδ’ ἱκέσθαι
Il,1,20,παῖδα δ’ἐμοὶ λύσαιτε φίλην τὰ δ’ἄποινα δέχεσθαι
Il,1,21,ἁζόμενοι Διὸς υἱὸν ἑκηβόλον Ἀπόλλωνα
Il,1,22,ἔνθ’ ἄλλοι μὲν πάντες ἐπευφήμησαν Ἀχαιοὶ
Il,1,23,αἰδεῖσθαί θ’ἱερῆα καὶ ἀγλαὰ δέχθαι ἄποινα
Il,1,24,ἀλλ’ οὐκ Ἀτρεΐδῃ Ἀγαμέμνονι ἥνδανε θυμῷ
Il,1,25,ἀλλὰ κακῶς ἀφίει κρατερὸν δ’ἐπὶ μῦθον ἔτελλε
Il,1,26,μή σε γέρον κοίλῃσιν ἐγὼ παρὰ νηυσὶ κιχείω
Il,1,27,ἢ νῦν δηθύνοντ’ ἢ ὕστερον αὖτις ἰόντα
Il,1,28,μή νύ τοι οὐ χραίσμῃ σκῆπτρον καὶ στέμμα θεοῖο
Il,1,29,τὴν δ’ἐγὼ οὐ λύσω πρίν μιν καὶ γῆρας ἔπεισιν
Il,1,30,ἡμετέρῳ ἐνὶ οἴκῳ ἐν Ἄργεϊ τηλόθι πάτρης
Il,1,31,ἱστὸν ἐποιχομένην καὶ ἐμὸν λέχος ἀντιόωσαν
Il,1,32,ἀλλ’ ἴθι μή μ’ἐρέθιζε σαώτερος ὥς κε νέηαι
Il,1,33,ὣς ἔφατ’ ἔδεισεν δ’ὃ γέρων καὶ ἐπείθετο μύθῳ
Il,1,34,βῆ δ’ἀκέων παρὰ θῖνα πολυφλοίσβοιο θαλάσσης
Il,1,35,πολλὰ δ’ἔπειτ’ ἀπάνευθε κιὼν ἠρᾶθ’ ὃ γεραιὸς
Il,1,36,Ἀπόλλωνι ἄνακτι τὸν ἠΰκομος τέκε Λητώ
Il,1,37,κλῦθί μευ ἀργυρότοξ’ ὃς Χρύσην ἀμφιβέβηκας
Il,1,38,Κίλλάν τε ζαθέην Τενέδοιό τε ἶφι ἀνάσσεις
Il,1,39,Σμινθεῦ εἴ ποτέ τοι χαρίεντ’ ἐπὶ νηὸν ἔρεψα
Il,1,40,ἢ εἰ δή ποτέ τοι κατὰ πίονα μηρί’ ἔκηα
Il,1,41,ταύρων ἠδ’ αἰγῶν τὸ δέ μοι κρήηνον ἐέλδωρ
Il,1,42,τίσειαν Δαναοὶ ἐμὰ δάκρυα σοῖσι βέλεσσιν
Il,1,43,ὣς ἔφατ’ εὐχόμενος τοῦ δ’ἔκλυε Φοῖβος Ἀπόλλων
Il,1,44,βῆ δὲ κατ’ Οὐλύμποιο καρήνων χωόμενος κῆρ
Il,1,45,τόξ’ ὤμοισιν ἔχων ἀμφηρεφέα τε φαρέτρην
Il,1,46,ἔκλαγξαν δ’ἄρ’ ὀϊστοὶ ἐπ’ ὤμων χωομένοιο
Il,1,47,αὐτοῦ κινηθέντος ὃ δ’ἤϊε νυκτὶ ἐοικώς
Il,1,48,ἕζετ’ ἔπειτ’ ἀπάνευθε νεῶν μετὰ δ’ἰὸν ἕηκε
Il,1,49,δεινὴ δὲ κλαγγὴ γένετ’ ἀργυρέοιο βιοῖο
Il,1,50,οὐρῆας μὲν πρῶτον ἐπῴχετο καὶ κύνας ἀργούς
Il,1,51,αὐτὰρ ἔπειτ’ αὐτοῖσι βέλος ἐχεπευκὲς ἐφιεὶς
Il,1,52,βάλλ’ αἰεὶ δὲ πυραὶ νεκύων καίοντο θαμειαί
Il,1,53,ἐννῆμαρ μὲν ἀνὰ στρατὸν ᾤχετο κῆλα θεοῖο
Il,1,54,τῇ δεκάτῃ δ’ἀγορὴν δὲ καλέσσατο λαὸν Ἀχιλλεύς
Il,1,55,τῷ γὰρ ἐπὶ φρεσὶ θῆκε θεὰ λευκώλενος Ἥρη
Il,1,56,κήδετο γὰρ Δαναῶν ὅτι ῥα θνήσκοντας ὁρᾶτο
Il,1,57,οἳ δ’ἐπεὶ οὖν ἤγερθεν ὁμηγερέες τε γένοντο
Il,1,58,τοῖσι δ’ἀνιστάμενος μετέφη πόδας ὠκὺς Ἀχιλλεύς
Il,1,59,Ἀτρεΐδη νῦν ἄμμε παλιμπλαγχθέντας ὀΐω
Il,1,60,ἂψ ἀπονοστήσειν εἴ κεν θάνατόν γε φύγοιμεν
Il,1,61,εἰ δὴ ὁμοῦ πόλεμός τε δαμᾷ καὶ λοιμὸς Ἀχαιούς
Il,1,62,ἀλλ’ ἄγε δή τινα μάντιν ἐρείομεν ἢ ἱερῆα
Il,1,63,ἢ καὶ ὀνειροπόλον καὶ γάρ τ’ὄναρ ἐκ Διός ἐστιν
Il,1,64,ὅς κ’εἴποι ὅ τι τόσσον ἐχώσατο Φοῖβος Ἀπόλλων
Il,1,65,εἴτ’ ἄρ’ ὅ γ’εὐχωλῆς ἐπιμέμφεται ἠδ’ ἑκατόμβης
Il,1,66,αἴ κέν πως ἀρνῶν κνίσης αἰγῶν τε τελείων
Il,1,67,βούλεται ἀντιάσας ἡμῖν ἀπὸ λοιγὸν ἀμῦναι
Il,1,68,ἤτοι ὅ γ’ὣς εἰπὼν κατ’ ἄρ’ ἕζετο τοῖσι δ’ἀνέστη
Il,1,69,Κάλχας Θεστορίδης οἰωνοπόλων ὄχ’ ἄριστος
Il,1,70,ὃς ᾔδη τά τ’ἐόντα τά τ’ἐσσόμενα πρό τ’ἐόντα
Il,1,71,καὶ νήεσσ’ ἡγήσατ’ Ἀχαιῶν Ἴλιον εἴσω
Il,1,72,ἣν διὰ μαντοσύνην τήν οἱ πόρε Φοῖβος Ἀπόλλων
Il,1,73,ὅ σφιν ἐὺ φρονέων ἀγορήσατο καὶ μετέειπεν
Il,1,74,ὦ Ἀχιλεῦ κέλεαί με Διῒ φίλε μυθήσασθαι
Il,1,75,μῆνιν Ἀπόλλωνος ἑκατηβελέταο ἄνακτος
Il,1,76,τοὶ γὰρ ἐγὼν ἐρέω σὺ δὲ σύνθεο καί μοι ὄμοσσον
Il,1,77,ἦ μέν μοι πρόφρων ἔπεσιν καὶ χερσὶν ἀρήξειν
Il,1,78,ἦ γὰρ ὀΐομαι ἄνδρα χολωσέμεν ὃς μέγα πάντων
Il,1,79,Ἀργείων κρατέει καί οἱ πείθονται Ἀχαιοί
Il,1,80,κρείσσων γὰρ βασιλεὺς ὅτε χώσεται ἀνδρὶ χέρηϊ
Il,1,81,εἴ περ γάρ τε χόλον γε καὶ αὐτῆμαρ καταπέψῃ
Il,1,82,ἀλλά τε καὶ μετόπισθεν ἔχει κότον ὄφρα τελέσσῃ
Il,1,83,ἐν στήθεσσιν ἑοῖσι σὺ δὲ φράσαι εἴ με σαώσεις
Il,1,84,τὸν δ’ἀπαμειβόμενος προσέφη πόδας ὠκὺς Ἀχιλλεύς
Il,1,85,’θαρσήσας μάλα εἰπὲ θεοπρόπιον ὅ τι οἶσθα
Il,1,86,οὐ μὰ γὰρ Ἀπόλλωνα Διῒ φίλον ᾧ τε σὺ Κάλχαν
Il,1,87,εὐχόμενος Δαναοῖσι θεοπροπίας ἀναφαίνεις
Il,1,88,οὔ τις ἐμεῦ ζῶντος καὶ ἐπὶ χθονὶ δερκομένοιο
Il,1,89,σοὶ κοίλῃς παρὰ νηυσί βαρείας χεῖρας ἐποίσει
Il,1,90,συμπάντων Δαναῶν οὐδ’ ἢν Ἀγαμέμνονα εἴπῃς
Il,1,91,ὃς νῦν πολλὸν ἄριστος Ἀχαιῶν εὔχεται εἶναι
Il,1,92,καὶ τότε δὴ θάρσησε καὶ ηὔδα μάντις ἀμύμων
Il,1,93,οὔ τ’ἄρ ὅ γ’εὐχωλῆς ἐπιμέμφεται οὐδ’ ἑκατόμβης
Il,1,94,ἀλλ’ ἕνεκ’ ἀρητῆρος ὃν ἠτίμησ’ Ἀγαμέμνων
Il,1,95,οὐδ’ ἀπέλυσε θύγατρα καὶ οὐκ ἀπεδέξατ’ ἄποινα
Il,1,96,τοὔνεκ’ ἄρ’ ἄλγε’ ἔδωκεν ἑκηβόλος ἠδ’ ἔτι δώσει
Il,1,97,οὐδ’ ὅ γε πρὶν Δαναοῖσιν ἀεικέα λοιγὸν ἀπώσει
Il,1,98,πρίν γ’ἀπὸ πατρὶ φίλῳ δόμεναι ἑλικώπιδα κούρην
Il,1,99,ἀπριάτην ἀνάποινον ἄγειν θ’ἱερὴν ἑκατόμβην
Il,1,100,ἐς Χρύσην τότε κέν μιν ἱλασσάμενοι πεπίθοιμεν
Il,1,101,ἤτοι ὅ γ’ὣς εἰπὼν κατ’ ἄρ’ ἕζετο τοῖσι δ’ἀνέστη
Il,1,102,ἥρως Ἀτρεΐδης εὐρὺ κρείων Ἀγαμέμνων
Il,1,103,ἀχνύμενος μένεος δὲ μέγα φρένες ἀμφιμέλαιναι
Il,1,104,πίμπλαντ’ ὄσσε δέ οἱ πυρὶ λαμπετόωντι ἐΐκτην
Il,1,105,Κάλχαντα πρώτιστα κάκ’ ὀσσόμενος προσέειπε
Il,1,106,μάντι κακῶν οὐ πώ ποτέ μοι τὸ κρήγυον εἶπας
Il,1,107,αἰεί τοι τὰ κάκ’ ἐστὶ φίλα φρεσὶ μαντεύεσθαι
Il,1,108,ἐσθλὸν δ’οὔτέ τί πω εἶπας ἔπος οὔτ’ ἐτέλεσσας
Il,1,109,καὶ νῦν ἐν Δαναοῖσι θεοπροπέων ἀγορεύεις
Il,1,110,ὡς δὴ τοῦδ’ ἕνεκά σφιν ἑκηβόλος ἄλγεα τεύχει
Il,1,111,οὕνεκ’ ἐγὼ κούρης Χρυσηΐδος ἀγλά’ ἄποινα
Il,1,112,οὐκ ἔθελον δέξασθαι ἐπεὶ πολὺ βούλομαι αὐτὴν
Il,1,113,οἴκοι ἔχειν καὶ γάρ ῥα Κλυταιμνήστρης προβέβουλα
Il,1,114,κουριδίης ἀλόχου ἐπεὶ οὔ ἑθέν ἐστι χερείων
Il,1,115,οὐ δέμας οὐδὲ φυήν οὔτ’ ἂρ φρένας οὔτέ τι ἔργα
Il,1,116,ἀλλὰ καὶ ὧς ἐθέλω δόμεναι πάλιν εἰ τό γ’ἄμεινον
Il,1,117,βούλομ’ ἐγὼ λαὸν σῶν ἔμμεναι ἢ ἀπολέσθαι
Il,1,118,αὐτὰρ ἐμοὶ γέρας αὐτίχ’ ἑτοιμάσατ’ ὄφρα μὴ οἶος
Il,1,119,Ἀργείων ἀγέραστος ἔω ἐπεὶ οὐδὲ ἔοικε
Il,1,120,λεύσσετε γὰρ τό γε πάντες ὅ μοι γέρας ἔρχεται ἄλλῃ
Il,1,121,τὸν δ’ἠμείβετ’ ἔπειτα ποδάρκης δῖος Ἀχιλλεύς
Il,1,122,Ἀτρεΐδη κύδιστε φιλοκτεανώτατε πάντων
Il,1,123,πῶς γάρ τοι δώσουσι γέρας μεγάθυμοι Ἀχαιοί;
Il,1,124,οὐδέ τί που ἴδμεν ξυνήϊα κείμενα πολλά
Il,1,125,ἀλλὰ τὰ μὲν πολίων ἐξεπράθομεν τὰ δέδασται
Il,1,126,λαοὺς δ’οὐκ ἐπέοικε παλίλλογα ταῦτ’ ἐπαγείρειν
Il,1,127,ἀλλὰ σὺ μὲν νῦν τήνδε θεῷ πρόες αὐτὰρ Ἀχαιοὶ
Il,1,128,τριπλῇ τετραπλῇ τ’ἀποτείσομεν αἴ κέ ποθι Ζεὺς
Il,1,129,δῷσι πόλιν Τροίην εὐτείχεον ἐξαλαπάξαι
Il,1,130,τὸν δ’ἀπαμειβόμενος προσέφη κρείων Ἀγαμέμνων
Il,1,131,μὴ δ’οὕτως ἀγαθός περ ἐὼν θεοείκελ’ Ἀχιλλεῦ
Il,1,132,κλέπτε νόῳ ἐπεὶ οὐ παρελεύσεαι οὐδέ με πείσεις
Il,1,133,ἦ ἐθέλεις ὄφρ’ αὐτὸς ἔχῃς γέρας αὐτὰρ ἔμ’ αὔτως
Il,1,134,ἧσθαι δευόμενον κέλεαι δέ με τήνδ’ ἀποδοῦναι;
Il,1,135,ἀλλ’ εἰ μὲν δώσουσι γέρας μεγάθυμοι Ἀχαιοὶ
Il,1,136,ἄρσαντες κατὰ θυμὸν ὅπως ἀντάξιον ἔσται
Il,1,137,εἰ δέ κε μὴ δώωσιν ἐγὼ δέ κεν αὐτὸς ἕλωμαι
Il,1,138,ἢ τεὸν ἢ Αἴαντος ἰὼν γέρας ἢ Ὀδυσῆος
Il,1,139,ἄξω ἑλών ὃ δέ κεν κεχολώσεται ὅν κεν ἵκωμαι
Il,1,140,ἀλλ’ ἤτοι μὲν ταῦτα μεταφρασόμεσθα καὶ αὖτις
Il,1,141,νῦν δ’ἄγε νῆα μέλαιναν ἐρύσσομεν εἰς ἅλα δῖαν
Il,1,142,ἐν δ’ἐρέτας ἐπιτηδὲς ἀγείρομεν ἐς δ’ἑκατόμβην
Il,1,143,θείομεν ἂν δ’αὐτὴν Χρυσηΐδα καλλιπάρῃον
Il,1,144,βήσομεν εἷς δέ τις ἀρχὸς ἀνὴρ βουληφόρος ἔστω
Il,1,145,ἢ Αἴας ἢ Ἰδομενεὺς ἢ δῖος Ὀδυσσεὺς
Il,1,146,ἠὲ σὺ Πηλεΐδη πάντων ἐκπαγλότατ’ ἀνδρῶν
Il,1,147,ὄφρ’ ἥμιν ἑκάεργον ἱλάσσεαι ἱερὰ ῥέξας
Il,1,148,τὸν δ’ἄρ’ ὑπόδρα ἰδὼν προσέφη πόδας ὠκὺς Ἀχιλλεύς
Il,1,149,’ὤ μοι ἀναιδείην ἐπιειμένε κερδαλεόφρον
Il,1,150,πῶς τίς τοι πρόφρων ἔπεσιν πείθηται Ἀχαιῶν
Il,1,151,ἢ ὁδὸν ἐλθέμεναι ἢ ἀνδράσιν ἶφι μάχεσθαι;
Il,1,152,οὐ γὰρ ἐγὼ Τρώων ἕνεκ’ ἤλυθον αἰχμητάων
Il,1,153,δεῦρο μαχησόμενος ἐπεὶ οὔ τί μοι αἴτιοί εἰσιν
Il,1,154,οὐ γὰρ πώποτ’ ἐμὰς βοῦς ἤλασαν οὐδὲ μὲν ἵππους
Il,1,155,οὐδέ ποτ’ ἐν Φθίῃ ἐριβώλακι βωτιανείρῃ
Il,1,156,καρπὸν ἐδηλήσαντ’ ἐπεὶ ἦ μάλα πολλὰ μεταξὺ
Il,1,157,οὔρεά τε σκιόεντα θάλασσά τε ἠχήεσσα
Il,1,158,ἀλλὰ σοὶ ὦ μέγ’ ἀναιδὲς ἅμ’ ἑσπόμεθ’ ὄφρα σὺ χαίρῃς
Il,1,159,τιμὴν ἀρνύμενοι Μενελάῳ σοί τε κυνῶπα
Il,1,160,πρὸς Τρώων τῶν οὔ τι μετατρέπῃ οὐδ’ ἀλεγίζεις
Il,1,161,καὶ δή μοι γέρας αὐτὸς ἀφαιρήσεσθαι ἀπειλεῖς
Il,1,162,ᾧ ἔπι πολλὰ μόγησα δόσαν δέ μοι υἷες Ἀχαιῶν
Il,1,163,οὐ μὲν σοί ποτε ἶσον ἔχω γέρας ὁππότ’ Ἀχαιοὶ
Il,1,164,Τρώων ἐκπέρσωσ’ εὖ ναιόμενον πτολίεθρον
Il,1,165,ἀλλὰ τὸ μὲν πλεῖον πολυάϊκος πολέμοιο
Il,1,166,χεῖρες ἐμαὶ διέπουσ’ ἀτὰρ ἤν ποτε δασμὸς ἵκηται
Il,1,167,σοὶ τὸ γέρας πολὺ μεῖζον ἐγὼ δ’ὀλίγον τε φίλον τε
Il,1,168,ἔρχομ’ ἔχων ἐπὶ νῆας ἐπεί κε κάμω πολεμίζων
Il,1,169,νῦν δ’εἶμι Φθίην δ’ἐπεὶ ἦ πολὺ φέρτερόν ἐστιν
Il,1,170,οἴκαδ’ ἴμεν σὺν νηυσὶ κορωνίσιν οὐδέ σ’ὀΐω
Il,1,171,ἐνθάδ’ ἄτιμος ἐὼν ἄφενος καὶ πλοῦτον ἀφύξειν
Il,1,172,τὸν δ’ἠμείβετ’ ἔπειτα ἄναξ ἀνδρῶν Ἀγαμέμνων
Il,1,173,φεῦγε μάλ’ εἴ τοι θυμὸς ἐπέσσυται οὐδέ σ’ἔγωγε
Il,1,174,λίσσομαι εἵνεκ’ ἐμεῖο μένειν πάρ’ ἔμοιγε καὶ ἄλλοι
Il,1,175,οἵ κέ με τιμήσουσι μάλιστα δὲ μητίετα Ζεύς
Il,1,176,ἔχθιστος δέ μοί ἐσσι διοτρεφέων βασιλήων
Il,1,177,αἰεὶ γάρ τοι ἔρις τε φίλη πόλεμοί τε μάχαι τε
Il,1,178,εἰ μάλα καρτερός ἐσσι θεός που σοὶ τό γ’ἔδωκεν
Il,1,179,οἴκαδ’ ἰὼν σὺν νηυσί τε σῇς καὶ σοῖς ἑτάροισι
Il,1,180,Μυρμιδόνεσσιν ἄνασσε σέθεν δ’ἐγὼ οὐκ ἀλεγίζω
Il,1,181,οὐδ’ ὄθομαι κοτέοντος ἀπειλήσω δέ τοι ὧδε
Il,1,182,ὡς ἔμ’ ἀφαιρεῖται Χρυσηΐδα Φοῖβος Ἀπόλλων
Il,1,183,τὴν μὲν ἐγὼ σὺν νηΐ τ’ ἐμῇ καὶ ἐμοῖς ἑτάροισι
Il,1,184,πέμψω ἐγὼ δέ κ’ἄγω Βρισηΐδα καλλιπάρῃον
Il,1,185,αὐτὸς ἰὼν κλισίην δὲ τὸ σὸν γέρας ὄφρ’ ἐῢ εἰδῇς
Il,1,186,ὅσσον φέρτερός εἰμι σέθεν στυγέῃ δὲ καὶ ἄλλος
Il,1,187,ἶσον ἐμοὶ φάσθαι καὶ ὁμοιωθήμεναι ἄντην
Il,1,188,ὣς φάτο Πηλεΐωνι δ’ ἄχος γένετ’ ἐν δέ οἱ ἦτορ
Il,1,189,στήθεσσιν λασίοισι διάνδιχα μερμήριξεν
Il,1,190,ἢ ὅ γε φάσγανον ὀξὺ ἐρυσσάμενος παρὰ μηροῦ
Il,1,191,τοὺς μὲν ἀναστήσειεν ὃ δ’Ἀτρεΐδην ἐναρίζοι
Il,1,192,ἦε χόλον παύσειεν ἐρητύσειέ τε θυμόν
Il,1,193,ἧος ὃ ταῦθ’ ὥρμαινε κατὰ φρένα καὶ κατὰ θυμόν
Il,1,194,ἕλκετο δ’ἐκ κολεοῖο μέγα ξίφος ἦλθε δ’Ἀθήνη
Il,1,195,οὐρανόθεν πρὸ γὰρ ἧκε θεὰ λευκώλενος Ἥρη
Il,1,196,ἄμφω ὁμῶς θυμῷ φιλέουσά τε κηδομένη τε
Il,1,197,στῆ δ’ὄπιθεν ξανθῆς δὲ κόμης ἕλε Πηλεΐωνα
Il,1,198,οἴῳ φαινομένη τῶν δ’ἄλλων οὔ τις ὁρᾶτο
Il,1,199,θάμβησεν δ’Ἀχιλεύς μετὰ δ’ἐτράπετ’ αὐτίκα δ’ἔγνω
Il,1,200,Παλλάδ’ Ἀθηναίην δεινὼ δέ οἱ ὄσσε φάανθεν
Il,1,201,καί μιν φωνήσας ἔπεα πτερόεντα προσηύδα
Il,1,202,τίπτ’ αὖτ’ αἰγιόχοιο Διὸς τέκος εἰλήλουθας;
Il,1,203,ἦ ἵνα ὕβριν ἴδῃ Ἀγαμέμνονος Ἀτρεΐδαο;
Il,1,204,ἀλλ’ ἔκ τοι ἐρέω τὸ δὲ καὶ τελέεσθαι ὀΐω
Il,1,205,ᾗς ὑπεροπλίῃσι τάχ’ ἄν ποτε θυμὸν ὀλέσσῃ
Il,1,206,τὸν δ’αὖτε προσέειπε θεὰ γλαυκῶπις Ἀθήνη
Il,1,207,ἦλθον ἐγὼ παύσουσα τὸ σὸν μένος αἴ κε πίθηαι
Il,1,208,οὐρανόθεν πρὸ δέ μ’ἧκε θεὰ λευκώλενος Ἥρη
Il,1,209,ἄμφω ὁμῶς θυμῷ φιλέουσά τε κηδομένη τε
Il,1,210,ἀλλ’ ἄγε λῆγ’ ἔριδος μηδὲ ξίφος ἕλκεο χειρί
Il,1,211,ἀλλ’ ἤτοι ἔπεσιν μὲν ὀνείδισον ὡς ἔσεταί περ
Il,1,212,ὧδε γὰρ ἐξερέω τὸ δὲ καὶ τετελεσμένον ἔσται
Il,1,213,καί ποτέ τοι τρὶς τόσσα παρέσσεται ἀγλαὰ δῶρα
Il,1,214,ὕβριος εἵνεκα τῆσδε σὺ δ’ἴσχεο πείθεο δ’ἡμῖν
Il,1,215,τὴν δ’ἀπαμειβόμενος προσέφη πόδας ὠκὺς Ἀχιλλεύς
Il,1,216,’χρὴ μὲν σφωΐτερόν γε θεὰ ἔπος εἰρύσσασθαι
Il,1,217,καὶ μάλα περ θυμῷ κεχολωμένον ὧς γὰρ ἄμεινον
Il,1,218,ὅς κε θεοῖς ἐπιπείθηται μάλα τ’ἔκλυον αὐτοῦ
Il,1,219,ἦ καὶ ἐπ’ ἀργυρέῃ κώπῃ σχέθε χεῖρα βαρεῖαν
Il,1,220,ἂψ δ’ἐς κουλεὸν ὦσε μέγα ξίφος οὐδ’ ἀπίθησε
Il,1,221,μύθῳ Ἀθηναίης ἣ δ’Οὔλυμπον δὲ βεβήκει
Il,1,222,δώματ’ ἐς αἰγιόχοιο Διὸς μετὰ δαίμονας ἄλλους
Il,1,223,Πηλεΐδης δ’ἐξαῦτις ἀταρτηροῖς ἐπέεσσιν
Il,1,224,Ἀτρεΐδην προσέειπε καὶ οὔ πω λῆγε χόλοιο
Il,1,225,οἰνοβαρές κυνὸς ὄμματ’ ἔχων κραδίην δ’ἐλάφοιο
Il,1,226,οὔτέ ποτ’ ἐς πόλεμον ἅμα λαῷ θωρηχθῆναι
Il,1,227,οὔτε λόχον δ’ἰέναι σὺν ἀριστήεσσιν Ἀχαιῶν
Il,1,228,τέτληκας θυμῷ τὸ δέ τοι κὴρ εἴδεται εἶναι
Il,1,229,ἦ πολὺ λώϊόν ἐστι κατὰ στρατὸν εὐρὺν Ἀχαιῶν
Il,1,230,δῶρ’ ἀποαιρεῖσθαι ὅς τις σέθεν ἀντίον εἴπῃ
Il,1,231,δημοβόρος βασιλεὺς ἐπεὶ οὐτιδανοῖσιν ἀνάσσεις
Il,1,232,ἦ γὰρ ἂν Ἀτρεΐδη νῦν ὕστατα λωβήσαιο
Il,1,233,ἀλλ’ ἔκ τοι ἐρέω καὶ ἐπὶ μέγαν ὅρκον ὀμοῦμαι
Il,1,234,ναὶ μὰ τόδε σκῆπτρον τὸ μὲν οὔ ποτε φύλλα καὶ ὄζους
Il,1,235,φύσει ἐπεὶ δὴ πρῶτα τομὴν ἐν ὄρεσσι λέλοιπεν
Il,1,236,οὐδ’ ἀναθηλήσει περὶ γάρ ῥά ἑ χαλκὸς ἔλεψε
Il,1,237,φύλλά τε καὶ φλοιόν νῦν αὖτέ μιν υἷες Ἀχαιῶν
Il,1,238,ἐν παλάμῃς φορέουσι δικασπόλοι οἵ τε θέμιστας
Il,1,239,πρὸς Διὸς εἰρύαται ὃ δέ τοι μέγας ἔσσεται ὅρκος
Il,1,240,ἦ ποτ’ Ἀχιλλῆος ποθὴ ἵξεται υἷας Ἀχαιῶν
Il,1,241,σύμπαντας τότε δ’οὔ τι δυνήσεαι ἀχνύμενός περ
Il,1,242,χραισμεῖν εὖτ’ ἂν πολλοὶ ὑφ’ Ἕκτορος ἀνδροφόνοιο
Il,1,243,θνήσκοντες πίπτωσι σὺ δ’ἔνδοθι θυμὸν ἀμύξεις
Il,1,244,χωόμενος ὅ τ’ἄριστον Ἀχαιῶν οὐδὲν ἔτισας
Il,1,245,ὣς φάτο Πηλεΐδης ποτὶ δὲ σκῆπτρον βάλε γαίῃ
Il,1,246,χρυσείοις ἥλοισι πεπαρμένον ἕζετο δ’αὐτός
Il,1,247,Ἀτρεΐδης δ’ἑτέρωθεν ἐμήνιε τοῖσι δὲ Νέστωρ
Il,1,248,ἡδυεπὴς ἀνόρουσε λιγὺς Πυλίων ἀγορητής
Il,1,249,τοῦ καὶ ἀπὸ γλώσσης μέλιτος γλυκίων ῥέεν αὐδή
Il,1,250,τῷ δ’ἤδη δύο μὲν γενεαὶ μερόπων ἀνθρώπων
Il,1,251,ἐφθίαθ’ οἵ οἱ πρόσθεν ἅμα τράφεν ἠδ’ ἐγένοντο
Il,1,252,ἐν Πύλῳ ἠγαθέῃ μετὰ δὲ τριτάτοισιν ἄνασσεν
Il,1,253,ὅ σφιν ἐὺ φρονέων ἀγορήσατο καὶ μετέειπεν
Il,1,254,ὦ πόποι ἦ μέγα πένθος Ἀχαιΐδα γαῖαν ἱκάνει
Il,1,255,ἦ κεν γηθήσαι Πρίαμος Πριάμοιό τε παῖδες
Il,1,256,ἄλλοι τε Τρῶες μέγα κεν κεχαροίατο θυμῷ
Il,1,257,εἰ σφῶϊν τάδε πάντα πυθοίατο μαρναμένοιϊν
Il,1,258,οἳ περὶ μὲν βουλὴν Δαναῶν περὶ δ’ἐστὲ μάχεσθαι
Il,1,259,ἀλλὰ πίθεσθ’ ἄμφω δὲ νεωτέρω ἐστὸν ἐμεῖο
Il,1,260,ἤδη γάρ ποτ’ ἐγὼ καὶ ἀρείοσιν ἠέ περ ὑμῖν
Il,1,261,ἀνδράσιν ὡμίλησα καὶ οὔ ποτέ μ’οἵ γ’ἀθέριζον
Il,1,262,οὐ γάρ πω τοίους ἴδον ἀνέρας οὐδὲ ἴδωμαι
Il,1,263,οἷον Πειρίθοόν τε Δρύαντά τε ποιμένα λαῶν
Il,1,264,Καινέα τ’Ἐξάδιόν τε καὶ ἀντίθεον Πολύφημον
Il,1,265,Θησέα τ’Αἰγεΐδην ἐπιείκελον ἀθανάτοισιν
Il,1,266,κάρτιστοι δὴ κεῖνοι ἐπιχθονίων τράφεν ἀνδρῶν
Il,1,267,κάρτιστοι μὲν ἔσαν καὶ καρτίστοις ἐμάχοντο
Il,1,268,φηρσὶν ὀρεσκῴοισι καὶ ἐκπάγλως ἀπόλεσσαν
Il,1,269,καὶ μὲν τοῖσιν ἐγὼ μεθομίλεον ἐκ Πύλου ἐλθὼν
Il,1,270,τηλόθεν ἐξ ἀπίης γαίης καλέσαντο γὰρ αὐτοί
Il,1,271,καὶ μαχόμην κατ’ ἔμ’ αὐτὸν ἐγώ κείνοισι δ’ἂν οὔ τις
Il,1,272,τῶν οἳ νῦν βροτοί εἰσιν ἐπιχθόνιοι μαχέοιτο
Il,1,273,καὶ μέν μευ βουλέων ξύνιεν πείθοντό τε μύθῳ
Il,1,274,ἀλλὰ πίθεσθε καὶ ὔμμες ἐπεὶ πείθεσθαι ἄμεινον
Il,1,275,μήτε σὺ τόνδ’ ἀγαθός περ ἐὼν ἀποαίρεο κούρην
Il,1,276,ἀλλ’ ἔα ὥς οἱ πρῶτα δόσαν γέρας υἷες Ἀχαιῶν
Il,1,277,μήτε σὺ Πηλείδη θελ’ ἐριζέμεναι βασιλῆϊ
Il,1,278,ἀντιβίην ἐπεὶ οὔ ποθ’ ὁμοίης ἔμμορε τιμῆς
Il,1,279,σκηπτοῦχος βασιλεύς ᾧ τε Ζεὺς κῦδος ἔδωκεν
Il,1,280,εἰ δὲ σὺ καρτερός ἐσσι θεὰ δέ σε γείνατο μήτηρ
Il,1,281,ἀλλ’ ὅ γε φέρτερός ἐστιν ἐπεὶ πλεόνεσσιν ἀνάσσει
Il,1,282,Ἀτρεΐδη σὺ δὲ παῦε τεὸν μένος αὐτὰρ ἔγωγε
Il,1,283,λίσσομ’ Ἀχιλλῆϊ μεθέμεν χόλον ὃς μέγα πᾶσιν
Il,1,284,ἕρκος Ἀχαιοῖσιν πέλεται πολέμοιο κακοῖο
Il,1,285,τὸν δ’ἀπαμειβόμενος προσέφη κρείων Ἀγαμέμνων
Il,1,286,ναὶ δὴ ταῦτά γε πάντα γέρον κατὰ μοῖραν ἔειπες
Il,1,287,ἀλλ’ ὅδ’ ἀνὴρ ἐθέλει περὶ πάντων ἔμμεναι ἄλλων
Il,1,288,πάντων μὲν κρατέειν ἐθέλει πάντεσσι δ’ἀνάσσειν
Il,1,289,πᾶσι δὲ σημαίνειν ἅ τιν’ οὐ πείσεσθαι ὀΐω
Il,1,290,εἰ δέ μιν αἰχμητὴν ἔθεσαν θεοὶ αἰὲν ἐόντες
Il,1,291,τοὔνεκά οἱ προθέουσιν ὀνείδεα μυθήσασθαι;
Il,1,292,τὸν δ’ἄρ’ ὑποβλήδην ἠμείβετο δῖος Ἀχιλλεύς
Il,1,293,ἦ γάρ κεν δειλός τε καὶ οὐτιδανὸς καλεοίμην
Il,1,294,εἰ δὴ σοὶ πᾶν ἔργον ὑπείξομαι ὅττί κεν εἴπῃς
Il,1,295,ἄλλοισιν δὴ ταῦτ’ ἐπιτέλλεο μὴ γὰρ ἔμοιγε
Il,1,296,σήμαιν’ οὐ γὰρ ἔγωγ’ ἔτι σοὶ πείσεσθαι ὀΐω
Il,1,297,ἄλλο δέ τοι ἐρέω σὺ δ’ἐνὶ φρεσὶ βάλλεο σῇσι
Il,1,298,χερσὶ μὲν οὔ τοι ἔγωγε μαχήσομαι εἵνεκα κούρης
Il,1,299,οὔτε σοὶ οὔτέ τῳ ἄλλῳ ἐπεί μ’ἀφέλεσθέ γε δόντες
Il,1,300,τῶν δ’ἄλλων ἅ μοί ἐστι θοῇ παρὰ νηῒ μελαίνῃ
Il,1,301,τῶν οὐκ ἄν τι φέροις ἀνελὼν ἀέκοντος ἐμεῖο
Il,1,302,εἰ δ’ἄγε μὴν πείρησαι ἵνα γνώωσι καὶ οἵδε
Il,1,303,αἶψά τοι αἷμα κελαινὸν ἐρωήσει περὶ δουρί
Il,1,304,ὣς τώ γ’ἀντιβίοισι μαχεσσαμένω ἐπέεσσιν
Il,1,305,ἀνστήτην λῦσαν δ’ἀγορὴν παρὰ νηυσὶν Ἀχαιῶν
Il,1,306,Πηλεΐδης μὲν ἐπὶ κλισίας καὶ νῆας ἐΐσας
Il,1,307,ἤϊε σύν τε Μενοιτιάδῃ καὶ οἷς ἑτάροισιν
Il,1,308,Ἀτρεΐδης δ’ἄρα νῆα θοὴν ἅλα δὲ προέρυσσεν
Il,1,309,ἐν δ’ἐρέτας ἔκρινεν ἐείκοσιν ἐς δ’ἑκατόμβην
Il,1,310,βῆσε θεῷ ἀνὰ δὲ Χρυσηΐδα καλλιπάρῃον
Il,1,311,εἷσεν ἄγων ἐν δ’ἀρχὸς ἔβη πολύμητις Ὀδυσσεύς
Il,1,312,οἳ μὲν ἔπειτ’ ἀναβάντες ἐπέπλεον ὑγρὰ κέλευθα
Il,1,313,λαοὺς δ’Ἀτρεΐδης ἀπολυμαίνεσθαι ἄνωγεν
Il,1,314,οἳ δ’ἀπελυμαίνοντο καὶ εἰς ἅλα λύματα βάλλον
Il,1,315,ἕρδον δ’Ἀπόλλωνι τεληέσσας ἑκατόμβας
Il,1,316,ταύρων ἠδ’ αἰγῶν παρὰ θῖν’ ἁλὸς ἀτρυγέτοιο
Il,1,317,κνίση δ’οὐρανὸν ἷκεν ἑλισσομένη περὶ καπνῷ
Il,1,318,ὣς οἳ μὲν τὰ πένοντο κατὰ στρατόν οὐδ’ Ἀγαμέμνων
Il,1,319,λῆγ’ ἔριδος τὴν πρῶτον ἐπηπείλησ’ Ἀχιλῆϊ
Il,1,320,ἀλλ’ ὅ γε Ταλθύβιόν τε καὶ Εὐρυβάτην προσέειπε
Il,1,321,τώ οἱ ἔσαν κήρυκε καὶ ὀτρηρὼ θεράποντε
Il,1,322,ἔρχεσθον κλισίην Πηληϊάδεω Ἀχιλῆος
Il,1,323,χειρὸς ἑλόντ’ ἀγέμεν Βρισηΐδα καλλιπάρῃον
Il,1,324,εἰ δέ κε μὴ δώῃσιν ἐγὼ δέ κεν αὐτὸς ἕλωμαι
Il,1,325,ἐλθὼν σὺν πλεόνεσσι τό οἱ καὶ ῥίγιον ἔσται
Il,1,326,ὣς εἰπὼν προΐει κρατερὸν δ’ἐπὶ μῦθον ἔτελλε
Il,1,327,τὼ δ’ἀέκοντε βάτην παρὰ θῖν’ ἁλὸς ἀτρυγέτοιο
Il,1,328,Μυρμιδόνων δ’ἐπί τε κλισίας καὶ νῆας ἱκέσθην
Il,1,329,τὸν δ’εὗρον παρά τε κλισίῃ καὶ νηῒ μελαίνῃ
Il,1,330,ἥμενον οὐδ’ ἄρα τώ γε ἰδὼν γήθησεν Ἀχιλλεύς
Il,1,331,τὼ μὲν ταρβήσαντε καὶ αἰδομένω βασιλῆα
Il,1,332,στήτην οὐδέ τί μιν προσεφώνεον οὐδ’ ἐρέοντο
Il,1,333,αὐτὰρ ὃ ἔγνω ᾗσιν ἐνὶ φρεσὶ φώνησέν τε
Il,1,334,χαίρετε κήρυκες Διὸς ἄγγελοι ἠδὲ καὶ ἀνδρῶν
Il,1,335,ἆσσον ἴτ’ οὔ τί μοι ὔμμες ἐπαίτιοι ἀλλ’ Ἀγαμέμνων
Il,1,336,ὃ σφῶϊ προΐει Βρισηΐδος εἵνεκα κούρης
Il,1,337,ἀλλ’ ἄγε διογενὲς Πατρόκλεες ἔξαγε κούρην
Il,1,338,καί σφωϊν δὸς ἄγειν τὼ δ’αὐτὼ μάρτυροι ἔστων
Il,1,339,πρός τε θεῶν μακάρων πρός τε θνητῶν ἀνθρώπων
Il,1,340,καὶ πρὸς τοῦ βασιλῆος ἀπηνέος εἴ ποτε δ’αὖτε
Il,1,341,χρειὼ ἐμεῖο γένηται ἀεικέα λοιγὸν ἀμῦναι
Il,1,342,τοῖς ἄλλοις ἦ γὰρ ὅ γ’ὀλοιῇσι φρεσὶ θύει
Il,1,343,οὐδέ τι οἶδε νοῆσαι ἅμα πρόσσω καὶ ὀπίσσω
Il,1,344,ὅππως οἱ παρὰ νηυσὶ σόοι μαχέοιντο Ἀχαιοί
Il,1,345,ὣς φάτο Πάτροκλος δὲ φίλῳ ἐπεπείθεθ’ ἑταίρῳ
Il,1,346,ἐκ δ’ἄγαγε κλισίης Βρισηΐδα καλλιπάρῃον
Il,1,347,δῶκε δ’ἄγειν τὼ δ’αὖτις ἴτην παρὰ νῆας Ἀχαιῶν
Il,1,348,ἣ δ’ἀέκουσ’ ἅμα τοῖσι γυνὴ κίεν αὐτὰρ Ἀχιλλεὺς
Il,1,349,δακρύσας ἑτάρων ἄφαρ ἕζετο νόσφι λιασθείς
Il,1,350,θῖν’ ἔφ’ ἁλὸς πολιῆς ὁρόων ἐπ’ ἀπείρονα πόντον
Il,1,351,πολλὰ δὲ μητρὶ φίλῃ ἠρήσατο χεῖρας ὀρεγνύς
Il,1,352,μῆτερ ἐπεί μ’ἔτεκές γε μινυνθάδιόν περ ἐόντα
Il,1,353,τιμήν πέρ μοι ὄφελλεν Ὀλύμπιος ἐγγυαλίξαι
Il,1,354,Ζεὺς ὑψιβρεμέτης νῦν δ’οὐδέ με τυτθὸν ἔτισεν
Il,1,355,ἦ γάρ μ’Ἀτρεΐδης εὐρὺ κρείων Ἀγαμέμνων
Il,1,356,ἠτίμησεν ἑλὼν γὰρ ἔχει γέρας αὐτὸς ἀπούρας
Il,1,357,ὣς φάτο δάκρυ χέων τοῦ δ’ἔκλυε πότνια μήτηρ
Il,1,358,ἡμένη ἐν βένθεσσιν ἁλὸς παρὰ πατρὶ γέροντι
Il,1,359,καρπαλίμως δ’ἀνέδυ πολιῆς ἁλὸς ἠΰτ’ ὀμίχλη
Il,1,360,καί ῥα πάροιθ’ αὐτοῖο καθέζετο δάκρυ χέοντος
Il,1,361,χειρί τέ μιν κατέρεξεν ἔπος τ’ἔφατ’ ἔκ τ’ὀνόμαζε
Il,1,362,τέκνον τί κλαίεις; τί δέ σε φρένας ἵκετο πένθος;
Il,1,363,ἐξαύδα μὴ κεῦθε νόῳ ἵνα εἴδομεν ἄμφω
Il,1,364,τὴν δὲ βαρὺ στενάχων προσέφη πόδας ὠκὺς Ἀχιλλεύς
Il,1,365,οἶσθα τί ἤ τοι ταῦτα ἰδυίῃ πάντ’ ἀγορεύω;
Il,1,366,ᾠχόμεθ’ ἐς Θήβην ἱερὴν πόλιν Ἠετίωνος
Il,1,367,τὴν δὲ διεπράθομέν τε καὶ ἤγομεν ἐνθάδε πάντα
Il,1,368,καὶ τὰ μὲν εὖ δάσσαντο μετὰ σφίσιν υἷες Ἀχαιῶν
Il,1,369,ἐκ δ’ἕλον Ἀτρεΐδῃ Χρυσηΐδα καλλιπάρῃον
Il,1,370,Χρύσης δ’αὖθ’ ἱερεὺς ἑκατηβόλου Ἀπόλλωνος
Il,1,371,ἦλθε θοὰς ἐπὶ νῆας Ἀχαιῶν χαλκοχιτώνων
Il,1,372,λυσόμενός τε θύγατρα φέρων τ’ἀπερείσι’ ἄποινα
Il,1,373,στέμματ’ ἔχων ἐν χερσὶν ἑκηβόλου Ἀπόλλωνος
Il,1,374,χρυσέῳ ἀνὰ σκήπτρῳ καὶ λίσσετο πάντας Ἀχαιούς
Il,1,375,Ἀτρεΐδα δὲ μάλιστα δύω κοσμήτορε λαῶν
Il,1,376,ἔνθ’ ἄλλοι μὲν πάντες ἐπευφήμησαν Ἀχαιοὶ
Il,1,377,αἰδεῖσθαί θ’ἱερῆα καὶ ἀγλαὰ δέχθαι ἄποινα
Il,1,378,ἀλλ’ οὐκ Ἀτρεΐδῃ Ἀγαμέμνονι ἥνδανε θυμῷ
Il,1,379,ἀλλὰ κακῶς ἀφίει κρατερὸν δ’ἐπὶ μῦθον ἔτελλε
Il,1,380,χωόμενος δ’ὁ γέρων πάλιν ᾤχετο τοῖο δ’Ἀπόλλων
Il,1,381,εὐξαμένου ἤκουσεν ἐπεὶ μάλα οἱ φίλος ἦεν
Il,1,382,ἧκε δ’ἐπ’ Ἀργείοισι κακὸν βέλος οἳ δέ νυ λαοὶ
Il,1,383,θνῇσκον ἐπασσύτεροι τὰ δ’ἐπῴχετο κῆλα θεοῖο
Il,1,384,πάντῃ ἀνὰ στρατὸν εὐρὺν Ἀχαιῶν ἄμμι δὲ μάντις
Il,1,385,εὖ εἰδὼς ἀγόρευε θεοπροπίας ἑκάτοιο
Il,1,386,αὐτίκ’ ἐγὼ πρῶτος κελόμην θεὸν ἱλάσκεσθαι
Il,1,387,Ἀτρεΐωνα δ’ἔπειτα χόλος λάβεν αἶψα δ’ἀναστὰς
Il,1,388,ἠπείλησεν μῦθον ὃ δὴ τετελεσμένος ἐστί
Il,1,389,τὴν μὲν γὰρ σὺν νηῒ θοῇ ἑλίκωπες Ἀχαιοὶ
Il,1,390,ἐς Χρύσην πέμπουσιν ἄγουσι δὲ δῶρα ἄνακτι
Il,1,391,τὴν δὲ νέον κλισίηθεν ἔβαν κήρυκες ἄγοντες
Il,1,392,κούρην Βρισῆος τήν μοι δόσαν υἷες Ἀχαιῶν
Il,1,393,ἀλλὰ σὺ εἰ δύνασαί γε περίσχεο παιδὸς ἑῆος
Il,1,394,ἐλθοῦσ’ Οὔλυμπον δὲ Δία λίσαι εἴ ποτε δή τι
Il,1,395,ἢ ἔπει ὤνησας κραδίην Διὸς ἠὲ καὶ ἔργῳ
Il,1,396,πολλάκι γάρ σεο πατρὸς ἐνὶ μεγάροισιν ἄκουσα
Il,1,397,εὐχομένης ὅτ’ ἔφησθα κελαινεφέϊ Κρονίωνι
Il,1,398,οἴη ἐν ἀθανάτοισιν ἀεικέα λοιγὸν ἀμῦναι
Il,1,399,ὁππότε μιν ξυνδῆσαι Ὀλύμπιοι ἤθελον ἄλλοι
Il,1,400,Ἥρη τ’ἠδὲ Ποσειδάων καὶ Παλλὰς Ἀθήνη
Il,1,401,ἀλλὰ σὺ τόν γ’ἐλθοῦσα θεὰ ὑπελύσαο δεσμῶν
Il,1,402,ὦχ’ ἑκατόγχειρον καλέσασ’ ἐς μακρὸν Ὄλυμπον
Il,1,403,ὃν Βριάρεων καλέουσι θεοί ἄνδρες δέ τε πάντες
Il,1,404,Αἰγαίων’ ὃ γὰρ αὖτε βίην οὗ πατρὸς ἀμείνων
Il,1,405,ὅς ῥα παρὰ Κρονίωνι καθέζετο κύδεϊ γαίων
Il,1,406,τὸν καὶ ὑπέδεισαν μάκαρες θεοὶ οὐδ’ ἔτ’ ἔδησαν
Il,1,407,τῶν νῦν μιν μνήσασα παρέζεο καὶ λαβὲ γούνων
Il,1,408,αἴ κέν πως ἐθέλῃσιν ἐπὶ Τρώεσσιν ἀρῆξαι
Il,1,409,τοὺς δὲ κατὰ πρύμνας τε καὶ ἀμφ’ ἅλα ἔλσαι Ἀχαιοὺς
Il,1,410,κτεινομένους ἵνα πάντες ἐπαύρωνται βασιλῆος
Il,1,411,γνῷ δὲ καὶ Ἀτρεΐδης εὐρὺ κρείων Ἀγαμέμνων
Il,1,412,ἣν ἄτην ὅ τ’ἄριστον Ἀχαιῶν οὐδὲν ἔτισεν
Il,1,413,τὸν δ’ἠμείβετ’ ἔπειτα Θέτις κατὰ δάκρυ χέουσα
Il,1,414,ὤ μοι τέκνον ἐμόν τί νύ σ’ἔτρεφον αἰνὰ τεκοῦσα;
Il,1,415,αἴθ’ ὄφελες παρὰ νηυσὶν ἀδάκρυτος καὶ ἀπήμων
Il,1,416,ἧσθαι ἐπεί νύ τοι αἶσα μίνυνθά περ οὔ τι μάλα δήν
Il,1,417,νῦν δ’ἅμα τ’ὠκύμορος καὶ ὀϊζυρὸς περὶ πάντων
Il,1,418,ἔπλεο τώ σε κακῇ αἴσῃ τέκον ἐν μεγάροισι
Il,1,419,τοῦτο δέ τοι ἐρέουσα ἔπος Διὶ τερπικεραύνῳ
Il,1,420,εἶμ’ αὐτὴ πρὸς Ὄλυμπον ἀγάννιφον αἴ κε πίθηται
Il,1,421,ἀλλὰ σὺ μὲν νῦν νηυσὶ παρήμενος ὠκυπόροισι
Il,1,422,μήνι’ Ἀχαιοῖσιν πολέμου δ’ἀποπαύεο πάμπαν
Il,1,423,Ζεὺς γὰρ ἐς Ὠκεανὸν μετ’ ἀμύμονας Αἰθιοπῆας
Il,1,424,χθιζὸς ἔβη κατὰ δαῖτα θεοὶ δ’ἅμα πάντες ἕποντο
Il,1,425,δωδεκάτῃ δέ τοι αὖτις ἐλεύσεται Οὔλυμπον δέ
Il,1,426,καὶ τότ’ ἔπειτά τοι εἶμι Διὸς ποτὶ χαλκοβατὲς δῶ
Il,1,427,καί μιν γουνάσομαι καί μιν πείσεσθαι ὀΐω
Il,1,428,ὣς ἄρα φωνήσασ’ ἀπεβήσετο τὸν δὲ λίπ’ αὐτοῦ
Il,1,429,χωόμενον κατὰ θυμὸν ἐϋζώνοιο γυναικὸς
Il,1,430,τήν ῥα βίῃ ἀέκοντος ἀπηύρων αὐτὰρ Ὀδυσσεὺς
Il,1,431,ἐς Χρύσην ἵκανεν ἄγων ἱερὴν ἑκατόμβην
Il,1,432,οἳ δ’ὅτε δὴ λιμένος πολυβενθέος ἐντὸς ἵκοντο
Il,1,433,ἱστία μὲν στείλαντο θέσαν δ’ἐν νηῒ μελαίνῃ
Il,1,434,ἱστὸν δ’ἱστοδόκῃ πέλασαν προτόνοισιν ὑφέντες
Il,1,435,καρπαλίμως τὴν δ’εἰς  ὅρμον προέρεσσαν ἐρετμοῖς
Il,1,436,ἐκ δ’εὐνὰς ἔβαλον κατὰ δὲ πρυμνήσι’ ἔδησαν
Il,1,437,ἐκ δὲ καὶ αὐτοὶ βαῖνον ἐπὶ ῥηγμῖνι θαλάσσης
Il,1,438,ἐκ δ’ἑκατόμβην βῆσαν ἑκηβόλῳ Ἀπόλλωνι
Il,1,439,ἐκ δὲ Χρυσηῒς νηὸς βῆ ποντοπόροιο
Il,1,440,τὴν μὲν ἔπειτ’ ἐπὶ βωμὸν ἄγων πολύμητις Ὀδυσσεὺς
Il,1,441,πατρὶ φίλῳ ἐν χερσὶ τίθει καί μιν προσέειπεν
Il,1,442,ὦ Χρύση πρό μ’ἔπεμψεν ἄναξ ἀνδρῶν Ἀγαμέμνων
Il,1,443,παῖδά τε σοὶ ἀγέμεν Φοίβῳ θ’ἱερὴν ἑκατόμβην
Il,1,444,ῥέξαι ὑπὲρ Δαναῶν ὄφρ’ ἱλασόμεσθα ἄνακτα
Il,1,445,ὃς νῦν Ἀργείοισι πολύστονα κήδε’ ἐφῆκεν
Il,1,446,ὣς εἰπὼν ἐν χερσὶ τίθει ὃ δὲ δέξατο χαίρων
Il,1,447,παῖδα φίλην τοὶ δ’ὦκα θεῷ ἱερὴν ἑκατόμβην
Il,1,448,ἑξείης ἔστησαν ἐΰδμητον περὶ βωμόν
Il,1,449,χερνίψαντο δ’ἔπειτα καὶ οὐλοχύτας ἀνέλοντο
Il,1,450,τοῖσιν δὲ Χρύσης μεγάλ’ εὔχετο χεῖρας ἀνασχών
Il,1,451,κλῦθί μευ ἀργυρότοξ’ ὃς Χρύσην ἀμφιβέβηκας
Il,1,452,Κίλλαν τε ζαθέην Τενέδοιό τε ἶφι ἀνάσσεις
Il,1,453,ἦ μὲν δή ποτ’ ἐμεῦ πάρος ἔκλυες εὐξαμένοιο
Il,1,454,τίμησας μὲν ἐμέ μέγα δ’ἴψαο λαὸν Ἀχαιῶν
Il,1,455,ἠδ’ ἔτι καὶ νῦν μοι τόδ’ ἐπικρήηνον ἐέλδωρ
Il,1,456,ἤδη νῦν Δαναοῖσιν ἀεικέα λοιγὸν ἄμυνον
Il,1,457,ὣς ἔφατ’ εὐχόμενος τοῦ δ’ἔκλυε Φοῖβος Ἀπόλλων
Il,1,458,αὐτὰρ ἐπεί ῥ’εὔξαντο καὶ οὐλοχύτας προβάλοντο
Il,1,459,αὐέρυσαν μὲν πρῶτα καὶ ἔσφαξαν καὶ ἔδειραν
Il,1,460,μηρούς τ’ἐξέταμον κατά τε κνίσῃ ἐκάλυψαν
Il,1,461,δίπτυχα ποιήσαντες ἐπ’ αὐτῶν δ’ὠμοθέτησαν
Il,1,462,καῖε δ’ἐπὶ σχίζῃς ὁ γέρων ἐπὶ δ’αἴθοπα οἶνον
Il,1,463,λεῖβε νέοι δὲ παρ’ αὐτὸν ἔχον πεμπώβολα χερσίν
Il,1,464,αὐτὰρ ἐπεὶ κατὰ μῆρε κάη καὶ σπλάγχνα πάσαντο
Il,1,465,μίστυλλόν τ’ἄρα τἆλλα καὶ ἀμφ’ ὀβελοῖσιν ἔπειραν
Il,1,466,ὤπτησάν τε περιφραδέως ἐρύσαντό τε πάντα
Il,1,467,αὐτὰρ ἐπεὶ παύσαντο πόνου τετύκοντό τε δαῖτα
Il,1,468,δαίνυντ’ οὐδέ τι θυμὸς ἐδεύετο δαιτὸς ἐΐσης
Il,1,469,αὐτὰρ ἐπεὶ πόσιος καὶ ἐδητύος ἐξ ἔρον ἕντο
Il,1,470,κοῦροι μὲν κρητῆρας ἐπεστέψαντο ποτοῖο
Il,1,471,νώμησαν δ’ἄρα πᾶσιν ἐπαρξάμενοι δεπάεσσιν
Il,1,472,οἳ δὲ πανημέριοι μολπῇ θεὸν ἱλάσκοντο
Il,1,473,καλὸν ἀείδοντες παιήονα κοῦροι Ἀχαιῶν
Il,1,474,μέλποντες ἑκάεργον ὃ δὲ φρένα τέρπετ’ ἀκούων
Il,1,475,ἦμος δ’ἠέλιος κατέδυ καὶ ἐπὶ κνέφας ἦλθε
Il,1,476,δὴ τότε κοιμήσαντο παρὰ πρυμνήσια νηός
Il,1,477,ἦμος δ’ἠριγένεια φάνη ῥοδοδάκτυλος Ἠώς
Il,1,478,καὶ τότ’ ἔπειτ’ ἀνάγοντο μετὰ στρατὸν εὐρὺν Ἀχαιῶν
Il,1,479,τοῖσιν δ’ἴκμενον οὖρον ἵει ἑκάεργος Ἀπόλλων
Il,1,480,οἳ δ’ἱστὸν στήσαντ’ ἀνά θ’ἱστία λευκὰ πέτασσαν
Il,1,481,ἐν δ’ἄνεμος πρῆσεν μέσον ἱστίον ἀμφὶ δὲ κῦμα
Il,1,482,στείρῃ πορφύρεον μεγάλ’ ἴαχε νηὸς ἰούσης
Il,1,483,ἣ δ’ἔθεεν κατὰ κῦμα διαπρήσσουσα κέλευθον
Il,1,484,αὐτὰρ ἐπεί ῥ’ἵκοντο κατὰ στρατὸν εὐρὺν Ἀχαιῶν
Il,1,485,νῆα μὲν οἵ γε μέλαιναν ἐπ’ ἠπείροιο ἔρυσσαν
Il,1,486,ὑψοῦ ἐπὶ ψαμάθοις ὑπὸ δ’ἕρματα μακρὰ τάνυσσαν
Il,1,487,αὐτοὶ δ’ἐσκίδναντο κατὰ κλισίας τε νέας τε
Il,1,488,αὐτὰρ ὃ μήνιε νηυσὶ παρήμενος ὠκυπόροισι
Il,1,489,διογενὴς Πηλῆος υἱὸς πόδας ὠκὺς Ἀχιλλεύς
Il,1,490,οὔτέ ποτ’ εἰς ἀγορὴν πωλέσκετο κυδιάνειραν
Il,1,491,οὔτέ ποτ’ ἐς πόλεμον ἀλλὰ φθινύθεσκε φίλον κῆρ
Il,1,492,αὖθι μένων ποθέεσκε δ’ ἀϋτήν τε πτόλεμόν τε
Il,1,493,ἀλλ’ ὅτε δή ῥ’ἐκ τοῖο δυωδεκάτη γένετ’ ἠώς
Il,1,494,καὶ τότε δὴ πρὸς Ὄλυμπον ἴσαν θεοὶ αἰὲν ἐόντες
Il,1,495,πάντες ἅμα Ζεὺς δ’ἦρχε Θέτις δ’οὐ λήθετ’ ἐφετμέων
Il,1,496,παιδὸς ἑοῦ ἀλλ’ ἥ γ’ἀνεδύσετο κῦμα θαλάσσης
Il,1,497,ἠερίη δ’ἀνέβη μέγαν οὐρανὸν Οὔλυμπόν τε
Il,1,498,εὗρεν δ’εὐρύοπα Κρονίδην ἄτερ ἥμενον ἄλλων
Il,1,499,ἀκροτάτῃ κορυφῇ πολυδειράδος Οὐλύμποιο
Il,1,500,καί ῥα πάροιθ’ αὐτοῖο καθέζετο καὶ λάβε γούνων
Il,1,501,σκαιῇ δεξιτερῇ δ’ἄρ’ ὑπ’ ἀνθερεῶνος ἑλοῦσα
Il,1,502,λισσομένη προσέειπε Δία Κρονίωνα ἄνακτα
Il,1,503,Ζεῦ πάτερ εἴ ποτε δή σε μετ’ ἀθανάτοισιν ὄνησα
Il,1,504,ἢ ἔπει ἢ ἔργῳ τόδε μοι κρήηνον ἐέλδωρ
Il,1,505,τίμησόν μοι υἱὸν ὃς ὠκυμορώτατος ἄλλων
Il,1,506,ἔπλετ’ ἀτάρ μιν νῦν γε ἄναξ ἀνδρῶν Ἀγαμέμνων
Il,1,507,ἠτίμησεν ἑλὼν γὰρ ἔχει γέρας αὐτὸς ἀπούρας
Il,1,508,ἀλλὰ σύ πέρ μιν τῖσον Ὀλύμπιε μητίετα Ζεῦ
Il,1,509,τόφρα δ’ἐπὶ Τρώεσσι τίθει κράτος ὄφρ’ ἂν Ἀχαιοὶ
Il,1,510,υἱὸν ἐμὸν τίσωσιν ὀφέλλωσίν τέ ἑ τιμῇ
Il,1,511,ὣς φάτο τὴν δ’οὔ τι προσέφη νεφεληγερέτα Ζεύς
Il,1,512,ἀλλ’ ἀκέων δὴν ἧστο Θέτις δ’ὡς ἥψατο γούνων
Il,1,513,ὣς ἔχετ’ ἐμπεφυυῖα καὶ εἴρετο δεύτερον αὖτις
Il,1,514,νημερτὲς μὲν δή μοι ὑπόσχεο καὶ κατάνευσον
Il,1,515,ἢ ἀπόειπ’ ἐπεὶ οὔ τοι ἔπι δέος ὄφρ’ ἐῢ εἰδέω
Il,1,516,ὅσσον ἐγὼ μετὰ πᾶσιν ἀτιμοτάτη θεός εἰμι
Il,1,517,τὴν δὲ μέγ’ ὀχθήσας προσέφη νεφεληγερέτα Ζεύς
Il,1,518,’ἦ δὴ λοίγια ἔργ’ ὅ τέ μ’ἐχθοδοπῆσαι ἐφήσεις
Il,1,519,Ἥρῃ ὅτ’ ἄν μ’ἐρέθῃσιν ὀνειδείοις ἐπέεσσιν
Il,1,520,ἣ δὲ καὶ αὔτως μ’αἰεὶ ἐν ἀθανάτοισι θεοῖσι
Il,1,521,νεικεῖ καί τέ μέ φησι μάχῃ Τρώεσσιν ἀρήγειν
Il,1,522,ἀλλὰ σὺ μὲν νῦν αὖτις ἀπόστιχε μή τι νοήσῃ
Il,1,523,Ἥρη ἐμοὶ δέ κε ταῦτα μελήσεται ὄφρα τελέσσω
Il,1,524,εἰ δ’ἄγε τοι κεφαλῇ κατανεύσομαι ὄφρα πεποίθῃς
Il,1,525,τοῦτο γὰρ ἐξ ἐμέθεν γε μετ’ ἀθανάτοισι μέγιστον
Il,1,526,τέκμωρ οὐ γὰρ ἐμὸν παλινάγρετον οὐδ’ ἀπατηλὸν
Il,1,527,οὐδ’ ἀτελεύτητον ὅ τί κεν κεφαλῇ κατανεύσω
Il,1,528,ἦ καὶ κυανέῃσιν ἐπ’ ὀφρύσι νεῦσε Κρονίων
Il,1,529,ἀμβρόσιαι δ’ἄρα χαῖται ἐπερρώσαντο ἄνακτος
Il,1,530,κρατὸς ἀπ’ ἀθανάτοιο μέγαν δ’ἐλέλιξεν Ὄλυμπον
Il,1,531,τώ γ’ὣς βουλεύσαντε διέτμαγεν ἣ μὲν ἔπειτα
Il,1,532,εἰς ἅλα ἆλτο βαθεῖαν ἀπ’ αἰγλήεντος Ὀλύμπου
Il,1,533,Ζεὺς δὲ ἑὸν πρὸς δῶμα θεοὶ δ’ἅμα πάντες ἀνέσταν
Il,1,534,ἐξ ἑδέων σφοῦ πατρὸς ἐναντίον οὐδέ τις ἔτλη
Il,1,535,μεῖναι ἐπερχόμενον ἀλλ’ ἀντίοι ἔσταν ἅπαντες
Il,1,536,ὣς ὃ μὲν ἔνθα καθέζετ’ ἐπὶ θρόνου οὐδέ μιν Ἥρη
Il,1,537,ἠγνοίησεν ἰδοῦσ’ ὅτι οἱ συμφράσσατο βουλὰς
Il,1,538,ἀργυρόπεζα Θέτις θυγάτηρ ἁλίοιο γέροντος
Il,1,539,αὐτίκα κερτομίοισι Δία Κρονίωνα προσηύδα
Il,1,540,τίς δ’αὖ τοι δολομῆτα θεῶν συμφράσσατο βουλάς;
Il,1,541,αἰεί τοι φίλον ἐστὶν ἐμεῦ ἀπὸ νόσφιν ἐόντα
Il,1,542,κρυπτάδια φρονέοντα δικαζέμεν οὐδέ τί πώ μοι
Il,1,543,πρόφρων τέτληκας εἰπεῖν ἔπος ὅττι νοήσῃς
Il,1,544,τὴν δ’ἠμείβετ’ ἔπειτα πατὴρ ἀνδρῶν τε θεῶν τε
Il,1,545,Ἥρη μὴ δὴ πάντας ἐμοὺς ἐπιέλπεο μύθους
Il,1,546,εἰδήσειν χαλεποί τοι ἔσοντ’ ἀλόχῳ περ ἐούσῃ
Il,1,547,ἀλλ’ ὃν μέν κ’ἐπιεικὲς ἀκουέμεν οὔ τις ἔπειτα
Il,1,548,οὔτε θεῶν πρότερος τὸν εἴσεται οὔτ’ ἀνθρώπων
Il,1,549,ὃν δέ κ’ἐγὼν ἀπάνευθε θεῶν ἐθέλωμι νοῆσαι
Il,1,550,μή τι σὺ ταῦτα ἕκαστα διείρεο μηδὲ μετάλλα
Il,1,551,τὸν δ’ἠμείβετ’ ἔπειτα βοῶπις πότνια Ἥρη
Il,1,552,αἰνότατε Κρονίδη ποῖον τὸν μῦθον ἔειπες;
Il,1,553,καὶ λίην σε πάρος γ’οὔτ’ εἴρομαι οὔτε μεταλλῶ
Il,1,554,ἀλλὰ μάλ’ εὔκηλος τὰ φράζεαι ἅσσ’ ἐθέλῃσθα
Il,1,555,νῦν δ’αἰνῶς δείδοικα κατὰ φρένα μή σε παρείπῃ
Il,1,556,ἀργυρόπεζα Θέτις θυγάτηρ ἁλίοιο γέροντος
Il,1,557,ἠερίη γὰρ σοί γε παρέζετο καὶ λάβε γούνων
Il,1,558,τῇ σ’ὀΐω κατανεῦσαι ἐτήτυμον ὡς Ἀχιλῆα
Il,1,559,τιμήσῃς ὀλέσῃς δὲ πολέας ἐπὶ νηυσὶν Ἀχαιῶν
Il,1,560,τὴν δ’ἀπαμειβόμενος προσέφη νεφεληγερέτα Ζεύς
Il,1,561,δαιμονίη αἰεὶ μὲν ὀΐεαι οὐδέ σε λήθω
Il,1,562,πρῆξαι δ’ἔμπης οὔ τι δυνήσεαι ἀλλ’ ἀπὸ θυμοῦ
Il,1,563,μᾶλλον ἐμοὶ ἔσεαι τὸ δέ τοι καὶ ῥίγιον ἔσται
Il,1,564,εἰ δ’οὕτω τοῦτ’ ἐστὶν ἐμοὶ μέλλει φίλον εἶναι
Il,1,565,ἀλλ’ ἀκέουσα κάθησο ἐμῷ δ’ἐπιπείθεο μύθῳ
Il,1,566,μή νύ τοι οὐ χραίσμωσιν ὅσοι θεοί εἰσ’ ἐν Ὀλύμπῳ
Il,1,567,ἆσσον ἰόνθ’ ὅτε κέν τοι ἀάπτους χεῖρας ἐφείω
Il,1,568,ὣς ἔφατ’ ἔδεισεν δὲ βοῶπις πότνια Ἥρη
Il,1,569,καί ῥ’ἀκέουσα καθῆστο ἐπιγνάμψασα φίλον κῆρ
Il,1,570,ὄχθησαν δ’ἀνὰ δῶμα Διὸς θεοὶ Οὐρανίωνες
Il,1,571,τοῖσιν δ’Ἥφαιστος κλυτοτέχνης ἦρχ’ ἀγορεύειν
Il,1,572,μητρὶ φίλῃ ἐπίηρα φέρων λευκωλένῳ Ἥρῃ
Il,1,573,ἦ δὴ λοίγια ἔργα τάδ’ ἔσσεται οὐδ’ ἔτ’ ἀνεκτά
Il,1,574,εἰ δὴ σφὼ ἕνεκα θνητῶν ἐριδαίνετον ὧδε
Il,1,575,ἐν δὲ θεοῖσι κολῳὸν ἐλαύνετον οὐδέ τι δαιτὸς
Il,1,576,ἐσθλῆς ἔσσεται ἦδος ἐπεὶ τὰ χερείονα νικᾷ
Il,1,577,μητρὶ δ’ἐγὼ παράφημι καὶ αὐτῇ περ νοεούσῃ
Il,1,578,πατρὶ φίλῳ ἐπίηρα φέρειν Διί ὄφρα μὴ αὖτε
Il,1,579,νεικείῃσι πατήρ σὺν δ’ἡμῖν δαῖτα ταράξῃ
Il,1,580,εἴ περ γάρ κ’ἐθέλῃσιν Ὀλύμπιος ἀστεροπητὴς
Il,1,581,ἐξ ἑδέων στυφελίξαι ὃ γὰρ πολὺ φέρτατός ἐστιν
Il,1,582,ἀλλὰ σὺ τὸν ἐπέεσσι καθάπτεσθαι μαλακοῖσιν
Il,1,583,αὐτίκ’ ἔπειθ’ ἵλαος Ὀλύμπιος ἔσσεται ἡμῖν
Il,1,584,ὣς ἄρ’ ἔφη καὶ ἀναΐξας δέπας ἀμφικύπελλον
Il,1,585,μητρὶ φίλῃ ἐν χειρὶ τίθει καί μιν προσέειπε
Il,1,586,’τέτλαθι μῆτερ ἐμή καὶ ἀνάσχεο κηδομένη περ
Il,1,587,μή σε φίλην περ ἐοῦσαν ἐν ὀφθαλμοῖσιν ἴδωμαι
Il,1,588,θεινομένην τότε δ’οὔ τι δυνήσομαι ἀχνύμενός περ
Il,1,589,χραισμεῖν ἀργαλέος γὰρ Ὀλύμπιος ἀντιφέρεσθαι
Il,1,590,ἤδη γάρ με καὶ ἄλλοτ’ ἀλεξέμεναι μεμαῶτα
Il,1,591,ῥῖψε ποδὸς τεταγὼν ἀπὸ βηλοῦ θεσπεσίοιο
Il,1,592,πᾶν δ’ἦμαρ φερόμην ἅμα δ’ἠελίῳ καταδύντι
Il,1,593,κάππεσον ἐν Λήμνῳ ὀλίγος δ’ἔτι θυμὸς ἐνῆεν
Il,1,594,ἔνθά με Σίντιες ἄνδρες ἄφαρ κομίσαντο πεσόντα
Il,1,595,ὣς φάτο μείδησεν δὲ θεὰ λευκώλενος Ἥρη
Il,1,596,μειδήσασα δὲ παιδὸς ἐδέξατο χειρὶ κύπελλον
Il,1,597,αὐτὰρ ὃ τοῖς ἄλλοισι θεοῖς ἐνδέξια πᾶσιν
Il,1,598,οἰνοχόει γλυκὺ νέκταρ ἀπὸ κρητῆρος ἀφύσσων
Il,1,599,ἄσβεστος δ’ἄρ’ ἐνῶρτο γέλως μακάρεσσι θεοῖσιν
Il,1,600,ὡς ἴδον Ἥφαιστον διὰ δώματα ποιπνύοντα
Il,1,601,ὣς τότε μὲν πρόπαν ἦμαρ ἐς ἠέλιον καταδύντα
Il,1,602,δαίνυντ’ οὐδέ τι θυμὸς ἐδεύετο δαιτὸς ἐΐσης
Il,1,603,οὐ μὲν φόρμιγγος περικαλλέος ἣν ἔχ’ Ἀπόλλων
Il,1,604,Μουσάων θ’αἳ ἄειδον ἀμειβόμεναι ὀπὶ καλῇ
Il,1,605,αὐτὰρ ἐπεὶ κατέδυ λαμπρὸν φάος ἠελίοιο
Il,1,606,οἳ μὲν κακκείοντες ἔβαν οἶκον δὲ ἕκαστος
Il,1,607,ἧχι ἑκάστῳ δῶμα περικλυτὸς ἀμφιγυήεις
Il,1,608,Ἥφαιστος ποίησεν ἰδυίῃσι πραπίδεσσι
Il,1,609,Ζεὺς δὲ πρὸς ὃν λέχος ἤϊ’ Ὀλύμπιος ἀστεροπητής
Il,1,610,ἔνθα πάρος κοιμᾶθ’ ὅτε μιν γλυκὺς ὕπνος ἱκάνοι
Il,1,611,ἔνθα καθεῦδ’ ἀναβάς παρὰ δὲ χρυσόθρονος Ἥρη
Il,2,1,Ἄλλοι μέν ῥα θεοί τε καὶ ἀνέρες ἱπποκορυσταὶ
Il,2,2,εὗδον παννύχιοι Δία δ’οὐκ ἔχε νήδυμος ὕπνος
Il,2,3,ἀλλ’ ὅ γε μερμήριζε κατὰ φρένα ὡς Ἀχιλῆα
Il,2,4,τιμήσῃ ὀλέσῃ δὲ πολέας ἐπὶ νηυσὶν Ἀχαιῶν
Il,2,5,Ἥδε δέ οἱ κατὰ θυμὸν ἀρίστη φαίνετο βουλή
Il,2,6,πέμψαι ἐπ’ Ἀτρεΐδῃ Ἀγαμέμνονι οὖλον ὄνειρον
Il,2,7,καί μιν φωνήσας ἔπεα πτερόεντα προσηύδα
Il,2,8,βάσκ’ ἴθι οὖλε ὄνειρε θοὰς ἐπὶ νῆας Ἀχαιῶν
Il,2,9,ἐλθὼν ἐς κλισίην Ἀγαμέμνονος Ἀτρεΐδαο
Il,2,10,πάντα μάλ’ ἀτρεκέως ἀγορευέμεν ὡς ἐπιτέλλω
Il,2,11,θωρῆξαί ἑ κέλευε κάρη κομόωντας Ἀχαιοὺς
Il,2,12,πανσυδίῃ νῦν γάρ κεν ἕλοι πόλιν εὐρυάγυιαν
Il,2,13,Τρώων οὐ γὰρ ἔτ’ ἀμφὶς Ὀλύμπια δώματ’ ἔχοντες
Il,2,14,ἀθάνατοι φράζονται ἐπέγναμψεν γὰρ ἅπαντας
Il,2,15,Ἥρη λισσομένη Τρώεσσι δὲ κήδε’ ἐφῆπται
Il,2,16,Ὣς φάτο βῆ δ’ἄρ’ ὄνειρος ἐπεὶ τὸν μῦθον ἄκουσε
Il,2,17,καρπαλίμως δ’ἵκανε θοὰς ἐπὶ νῆας Ἀχαιῶν
Il,2,18,βῆ δ’ἄρ’ ἐπ’ Ἀτρεΐδην Ἀγαμέμνονα τὸν δὲ κίχανεν
Il,2,19,εὕδοντ’ ἐν κλισίῃ περὶ δ’ἀμβρόσιος κέχυθ’ ὕπνος
Il,2,20,Στῆ δ’ἄρ’ ὑπὲρ κεφαλῆς Νηληΐῳ υἷι ἐοικώς
Il,2,21,Νέστορι τόν ῥα μάλιστα γερόντων τῖ’ Ἀγαμέμνων
Il,2,22,τῷ μιν ἐεισάμενος προσεφώνεε θεῖος ὄνειρος
Il,2,23,εὕδεις Ἀτρέος υἱὲ δαΐφρονος ἱπποδάμοιο
Il,2,24,οὐ χρὴ παννύχιον εὕδειν βουληφόρον ἄνδρα
Il,2,25,ᾧ λαοί τ’ἐπιτετράφαται καὶ τόσσα μέμηλε
Il,2,26,νῦν δ’ἐμέθεν ξύνες ὦκα Διὸς δέ τοι ἄγγελός εἰμι
Il,2,27,ὃς σεῦ ἄνευθεν ἐὼν μέγα κήδεται ἠδ’ ἐλεαίρει
Il,2,28,Θωρῆξαί σε κέλευσε κάρη κομόωντας Ἀχαιοὺς
Il,2,29,πανσυδίῃ νῦν γάρ κεν ἕλοις πόλιν εὐρυάγυιαν
Il,2,30,Τρώων οὐ γὰρ ἔτ’ ἀμφὶς Ὀλύμπια δώματ’ ἔχοντες
Il,2,31,ἀθάνατοι φράζονται ἐπέγναμψεν γὰρ ἅπαντας
Il,2,32,Ἥρη λισσομένη Τρώεσσι δὲ κήδε’ ἐφῆπται
Il,2,33,ἐκ Διός ἀλλὰ σὺ σῇσιν ἔχε φρεσί μηδέ σε λήθη
Il,2,34,αἱρείτω εὖτ’ ἄν σε μελίφρων ὕπνος ἀνήῃ
Il,2,35,Ὣς ἄρα φωνήσας ἀπεβήσετο τὸν δὲ λίπ’ αὐτοῦ
Il,2,36,τὰ φρονέοντ’ ἀνὰ θυμὸν ἅ ῥ’οὐ τελέεσθαι ἔμελλον
Il,2,37,φῆ γὰρ ὅ γ’αἱρήσειν Πριάμου πόλιν ἤματι κείνῳ
Il,2,38,νήπιος οὐδὲ τὰ ᾔδη ἅ ῥα Ζεὺς μήδετο ἔργα
Il,2,39,θήσειν γὰρ ἔτ’ ἔμελλεν ἐπ’ ἄλγεά τε στοναχάς τε
Il,2,40,Τρωσί τε καὶ Δαναοῖσι διὰ κρατερὰς ὑσμίνας
Il,2,41,Ἔγρετο δ’ἐξ ὕπνου θείη δέ μιν ἀμφέχυτ’ ὀμφή
Il,2,42,ἕζετο δ’ὀρθωθείς μαλακὸν δ’ἔνδυνε χιτῶνα
Il,2,43,καλὸν νηγάτεον περὶ δὲ μέγα βάλλετο φᾶρος
Il,2,44,ποσσὶ δ’ὑπὸ λιπαροῖσιν ἐδήσατο καλὰ πέδιλα
Il,2,45,ἀμφὶ δ’ἄρ’ ὤμοισιν βάλετο ξίφος ἀργυρόηλον
Il,2,46,εἵλετο δὲ σκῆπτρον πατρώϊον ἄφθιτον αἰεὶ
Il,2,47,σὺν τῷ ἔβη κατὰ νῆας Ἀχαιῶν χαλκοχιτώνων
Il,2,48,ἠὼς μέν ῥα θεὰ προσεβήσετο μακρὸν Ὄλυμπον
Il,2,49,Ζηνὶ φόως ἐρέουσα καὶ ἄλλοις ἀθανάτοισιν
Il,2,50,αὐτὰρ ὃ κηρύκεσσι λιγυφθόγγοισι κέλευσε
Il,2,51,κηρύσσειν ἀγορὴν δὲ κάρη κομόωντας Ἀχαιούς
Il,2,52,οἳ μὲν ἐκήρυσσον τοὶ δ’ἠγείροντο μάλ’ ὦκα
Il,2,53,βουλὴν δὲ πρῶτον μεγαθύμων ἷζε γερόντων
Il,2,54,Νεστορέῃ παρὰ νηῒ Πυλοιγενέος βασιλῆος
Il,2,55,τοὺς ὅ γε συγκαλέσας πυκινὴν ἀρτύνετο βουλήν
Il,2,56,κλῦτε φίλοι θεῖός μοι ἐνύπνιον ἦλθεν ὄνειρος
Il,2,57,ἀμβροσίην διὰ νύκτα μάλιστα δὲ Νέστορι δίῳ
Il,2,58,εἶδός τε μέγεθός τε φυήν τ’ἄγχιστα ἐῴκει
Il,2,59,στῆ δ’ἄρ’ ὑπὲρ κεφαλῆς καί με πρὸς μῦθον ἔειπεν
Il,2,60,εὕδεις Ἀτρέος υἱὲ δαΐφρονος ἱπποδάμοιο
Il,2,61,οὐ χρὴ παννύχιον εὕδειν βουληφόρον ἄνδρα
Il,2,62,ᾧ λαοί τ’ἐπιτετράφαται καὶ τόσσα μέμηλε
Il,2,63,νῦν δ’ἐμέθεν ξύνες ὦκα Διὸς δέ τοι ἄγγελός εἰμι
Il,2,64,ὃς σεῦ ἄνευθεν ἐὼν μέγα κήδεται ἠδ’ ἐλεαίρει
Il,2,65,θωρῆξαί σε κέλευσε κάρη κομόωντας Ἀχαιοὺς
Il,2,66,πανσυδίῃ νῦν γάρ κεν ἕλοις πόλιν εὐρυάγυιαν
Il,2,67,Τρώων οὐ γὰρ ἔτ’ ἀμφὶς Ὀλύμπια δώματ’ ἔχοντες
Il,2,68,ἀθάνατοι φράζονται ἐπέγναμψεν γὰρ ἅπαντας
Il,2,69,Ἥρη λισσομένη Τρώεσσι δὲ κήδε’ ἐφῆπται
Il,2,70,ἐκ Διός ἀλλὰ σὺ σῇσιν ἔχε φρεσίν ὣς ὃ μὲν εἰπὼν
Il,2,71,ᾤχετ’ ἀποπτάμενος ἐμὲ δὲ γλυκὺς ὕπνος ἀνῆκεν
Il,2,72,Ἀλλ’ ἄγετ’ αἴ κέν πως θωρήξομεν υἷας Ἀχαιῶν
Il,2,73,πρῶτα δ’ἐγὼν ἔπεσιν πειρήσομαι ἣ θέμις ἐστί
Il,2,74,καὶ φεύγειν σὺν νηυσὶ πολυκλήϊσι κελεύσω
Il,2,75,ὑμεῖς δ’ἄλλοθεν ἄλλος ἐρητύειν ἐπέεσσιν
Il,2,76,Ἤτοι ὅ γ’ὣς εἰπὼν κατ’ ἄρ’ ἕζετο τοῖσι δ’ἀνέστη
Il,2,77,Νέστωρ ὅς ῥα Πύλοιο ἄναξ ἦν ἠμαθόεντος
Il,2,78,ὅ σφιν ἐὺ φρονέων ἀγορήσατο καὶ μετέειπεν
Il,2,79,ὦ φίλοι Ἀργείων ἡγήτορες ἠδὲ μέδοντες
Il,2,80,εἰ μέν τις τὸν ὄνειρον Ἀχαιῶν ἄλλος ἔνισπε
Il,2,81,ψεῦδός κεν φαῖμεν καὶ νοσφιζοίμεθα μᾶλλον
Il,2,82,νῦν δ’ἴδεν ὃς μέγ’ ἄριστος Ἀχαιῶν εὔχεται εἶναι
Il,2,83,ἀλλ’ ἄγετ’ αἴ κέν πως θωρήξομεν υἷας Ἀχαιῶν
Il,2,84,Ὣς ἄρα φωνήσας βουλῆς ἐξῆρχε νέεσθαι
Il,2,85,οἳ δ’ἐπανέστησαν πείθοντό τε ποιμένι λαῶν
Il,2,86,σκηπτοῦχοι βασιλῆες ἐπεσσεύοντο δὲ λαοί
Il,2,87,Ἠΰτε ἔθνεα εἶσι μελισσάων ἁδινάων
Il,2,88,πέτρης ἐκ γλαφυρῆς αἰεὶ νέον ἐρχομενάων
Il,2,89,βοτρυδὸν δὲ πέτονται ἐπ’ ἄνθεσιν εἰαρινοῖσιν
Il,2,90,αἳ μέν τ’ἔνθα ἅλις πεποτήαται αἳ δέ τε ἔνθα
Il,2,91,ὣς τῶν ἔθνεα πολλὰ νεῶν ἄπο καὶ κλισιάων
Il,2,92,ἠϊόνος προπάροιθε βαθείης ἐστιχόωντο
Il,2,93,ἰλαδὸν εἰς ἀγορήν μετὰ δέ σφισιν ὄσσα δεδήει
Il,2,94,ὀτρύνουσ’ ἰέναι Διὸς ἄγγελος οἳ δ’ἀγέροντο
Il,2,95,Τετρήχει δ’ἀγορή ὑπὸ δὲ στεναχίζετο γαῖα
Il,2,96,λαῶν ἱζόντων ὅμαδος δ’ἦν ἐννέα δέ σφεας
Il,2,97,κήρυκες βοόωντες ἐρήτυον εἴ ποτ’ ἀϋτῆς
Il,2,98,σχοίατ’ ἀκούσειαν δὲ διοτρεφέων βασιλήων
Il,2,99,Σπουδῇ δ’ἕζετο λαός ἐρήτυθεν δὲ καθ’ ἕδρας
Il,2,100,παυσάμενοι κλαγγῆς ἀνὰ δὲ κρείων Ἀγαμέμνων
Il,2,101,ἔστη σκῆπτρον ἔχων τὸ μὲν Ἥφαιστος κάμε τεύχων
Il,2,102,Ἥφαιστος μὲν δῶκε Διὶ Κρονίωνι ἄνακτι
Il,2,103,αὐτὰρ ἄρα Ζεὺς δῶκε διακτόρῳ ἀργεϊφόντῃ
Il,2,104,Ἑρμείας δὲ ἄναξ δῶκεν Πέλοπι πληξίππῳ
Il,2,105,αὐτὰρ ὃ αὖτε Πέλοψ δῶκ’ Ἀτρέϊ ποιμένι λαῶν
Il,2,106,Ἀτρεὺς δὲ θνῄσκων ἔλιπεν πολύαρνι Θυέστῃ
Il,2,107,αὐτὰρ ὃ αὖτε Θυέστ’ Ἀγαμέμνονι λεῖπε φορῆναι
Il,2,108,πολλῇσιν νήσοισι καὶ Ἄργεϊ παντὶ ἀνάσσειν
Il,2,109,Τῷ ὅ γ’ἐρεισάμενος ἔπε’ Ἀργείοισι μετηύδα
Il,2,110,ὦ φίλοι ἥρωες Δαναοὶ θεράποντες Ἄρηος
Il,2,111,Ζεύς με μέγα Κρονίδης ἄτῃ ἐνέδησε βαρείῃ
Il,2,112,σχέτλιος ὃς πρὶν μέν μοι ὑπέσχετο καὶ κατένευσεν
Il,2,113,Ἴλιον ἐκπέρσαντ’ εὐτείχεον ἀπονέεσθαι
Il,2,114,νῦν δὲ κακὴν ἀπάτην βουλεύσατο καί με κελεύει
Il,2,115,δυσκλέα Ἄργος ἱκέσθαι ἐπεὶ πολὺν ὤλεσα λαόν
Il,2,116,Οὕτω που Διὶ μέλλει ὑπερμενέϊ φίλον εἶναι
Il,2,117,ὃς δὴ πολλάων πολίων κατέλυσε κάρηνα
Il,2,118,ἠδ’ ἔτι καὶ λύσει τοῦ γὰρ κράτος ἐστὶ μέγιστον
Il,2,119,Αἰσχρὸν γὰρ τόδε γ’ἐστὶ καὶ ἐσσομένοισι πυθέσθαι
Il,2,120,μὰψ οὕτω τοιόνδε τοσόνδε τε λαὸν Ἀχαιῶν
Il,2,121,ἄπρηκτον πόλεμον πολεμίζειν ἠδὲ μάχεσθαι
Il,2,122,ἀνδράσι παυροτέροισι τέλος δ’οὔ πώ τι πέφανται
Il,2,123,εἴ περ γάρ κ’ἐθέλοιμεν Ἀχαιοί τε Τρῶές τε
Il,2,124,ὅρκια πιστὰ ταμόντες ἀριθμηθήμεναι ἄμφω
Il,2,125,Τρῶας μὲν λέξασθαι ἐφέστιοι ὅσσοι ἔασιν
Il,2,126,ἡμεῖς δ’ἐς δεκάδας διακοσμηθεῖμεν Ἀχαιοί
Il,2,127,Τρώων δ’ἄνδρα ἕκαστοι ἑλοίμεθα οἰνοχοεύειν
Il,2,128,πολλαί κεν δεκάδες δευοίατο οἰνοχόοιο
Il,2,129,Τόσσον ἐγώ φημι πλέας ἔμμεναι υἷας Ἀχαιῶν
Il,2,130,Τρώων οἳ ναίουσι κατὰ πτόλιν ἀλλ’ ἐπίκουροι
Il,2,131,πολλέων ἐκ πολίων ἐγχέσπαλοι ἄνδρες ἔασιν
Il,2,132,οἵ με μέγα πλάζουσι καὶ οὐκ εἰῶσ’ ἐθέλοντα
Il,2,133,Ἰλίου ἐκπέρσαι εὖ ναιόμενον πτολίεθρον
Il,2,134,Ἐννέα δὴ βεβάασι Διὸς μεγάλου ἐνιαυτοί
Il,2,135,καὶ δὴ δοῦρα σέσηπε νεῶν καὶ σπάρτα λέλυνται
Il,2,136,αἳ δέ που ἡμέτεραί τ’ἄλοχοι καὶ νήπια τέκνα
Il,2,137,εἵατ’ ἐνὶ μεγάροις ποτιδέγμεναι ἄμμι δὲ ἔργον
Il,2,138,αὔτως ἀκράαντον οὗ εἵνεκα δεῦρ’ ἱκόμεσθα
Il,2,139,Ἀλλ’ ἄγεθ’ ὡς ἂν ἐγὼ εἴπω πειθώμεθα πάντες
Il,2,140,φεύγωμεν σὺν νηυσὶ φίλην ἐς πατρίδα γαῖαν
Il,2,141,οὐ γὰρ ἔτι Τροίην αἱρήσομεν εὐρυάγυιαν
Il,2,142,Ὣς φάτο τοῖσι δὲ θυμὸν ἐνὶ στήθεσσιν ὄρινε
Il,2,143,πᾶσι μετὰ πληθὺν ὅσοι οὐ βουλῆς ἐπάκουσαν
Il,2,144,κινήθη δ’ἀγορὴ φὴ κύματα μακρὰ θαλάσσης
Il,2,145,πόντου Ἰκαρίοιο τὰ μέν τ’Εὖρός τε Νότος τε
Il,2,146,ὤρορ’ ἐπαΐξας πατρὸς Διὸς ἐκ νεφελάων
Il,2,147,Ὡς δ’ὅτε κινήσῃ Ζέφυρος βαθὺ λήϊον ἐλθὼν
Il,2,148,λάβρος ἐπαιγίζων ἐπί τ’ἠμύει ἀσταχύεσσιν
Il,2,149,ὣς τῶν πᾶσ’ ἀγορὴ κινήθη τοὶ δ’ἀλαλητῷ
Il,2,150,νῆας ἔπ’ ἐσσεύοντο ποδῶν δ’ὑπένερθε κονίη
Il,2,151,ἵστατ’ ἀειρομένη τοὶ δ’ἀλλήλοισι κέλευον
Il,2,152,ἅπτεσθαι νηῶν ἠδ’ ἑλκέμεν εἰς ἅλα δῖαν
Il,2,153,οὐρούς τ’ἐξεκάθαιρον ἀϋτὴ δ’οὐρανὸν ἷκεν
Il,2,154,οἴκαδε ἱεμένων ὑπὸ δ’ᾕρεον ἕρματα νηῶν
Il,2,155,Ἔνθά κεν Ἀργείοισιν ὑπέρμορα νόστος ἐτύχθη
Il,2,156,εἰ μὴ Ἀθηναίην Ἥρη πρὸς μῦθον ἔειπεν
Il,2,157,ὢ πόποι αἰγιόχοιο Διὸς τέκος Ἀτρυτώνη
Il,2,158,οὕτω δὴ οἶκον δὲ φίλην ἐς πατρίδα γαῖαν
Il,2,159,Ἀργεῖοι φεύξονται ἐπ’ εὐρέα νῶτα θαλάσσης
Il,2,160,κὰδ δέ κεν εὐχωλὴν Πριάμῳ καὶ Τρωσὶ λίποιεν
Il,2,161,Ἀργείην Ἑλένην ἧς εἵνεκα πολλοὶ Ἀχαιῶν
Il,2,162,ἐν Τροίῃ ἀπόλοντο φίλης ἀπὸ πατρίδος αἴης
Il,2,163,ἀλλ’ ἴθι νῦν κατὰ λαὸν Ἀχαιῶν χαλκοχιτώνων
Il,2,164,σοῖς ἀγανοῖς ἐπέεσσιν ἐρήτυε φῶτα ἕκαστον
Il,2,165,μηδὲ ἔα νῆας ἅλα δ’ἑλκέμεν ἀμφιελίσσας
Il,2,166,Ὣς ἔφατ’ οὐδ’ ἀπίθησε θεὰ γλαυκῶπις Ἀθήνη
Il,2,167,βῆ δὲ κατ’ Οὐλύμποιο καρήνων ἀΐξασα
Il,2,168,καρπαλίμως δ’ἵκανε θοὰς ἐπὶ νῆας Ἀχαιῶν
Il,2,169,Εὗρεν ἔπειτ’ Ὀδυσῆα Διὶ μῆτιν ἀτάλαντον
Il,2,170,ἑσταότ’ οὐδ’ ὅ γε νηὸς ἐϋσσέλμοιο μελαίνης
Il,2,171,ἅπτετ’ ἐπεί μιν ἄχος κραδίην καὶ θυμὸν ἵκανεν
Il,2,172,ἀγχοῦ δ’ἱσταμένη προσέφη γλαυκῶπις Ἀθήνη
Il,2,173,διογενὲς Λαερτιάδη πολυμήχαν’ Ὀδυσσεῦ
Il,2,174,οὕτω δὴ οἶκον δὲ φίλην ἐς πατρίδα γαῖαν
Il,2,175,φεύξεσθ’ ἐν νήεσσι πολυκλήϊσι πεσόντες
Il,2,176,κὰδ δέ κεν εὐχωλὴν Πριάμῳ καὶ Τρωσὶ λίποιτε
Il,2,177,Ἀργείην Ἑλένην ἧς εἵνεκα πολλοὶ Ἀχαιῶν
Il,2,178,ἐν Τροίῃ ἀπόλοντο φίλης ἀπὸ πατρίδος αἴης;
Il,2,179,ἀλλ’ ἴθι νῦν κατὰ λαὸν Ἀχαιῶν μηδ’ ἔτ’ ἐρώει
Il,2,180,σοῖς δ’ἀγανοῖς ἐπέεσσιν ἐρήτυε φῶτα ἕκαστον
Il,2,181,μηδὲ ἔα νῆας ἅλα δ’ἑλκέμεν ἀμφιελίσσας
Il,2,182,Ὣς φάθ’ ὃ δὲ ξυνέηκε θεᾶς ὄπα φωνησάσης
Il,2,183,βῆ δὲ θέειν ἀπὸ δὲ χλαῖναν βάλε τὴν δὲ κόμισσε
Il,2,184,κῆρυξ Εὐρυβάτης Ἰθακήσιος ὅς οἱ ὀπήδει
Il,2,185,αὐτὸς δ’Ἀτρεΐδεω Ἀγαμέμνονος ἀντίος ἐλθὼν
Il,2,186,δέξατό οἱ σκῆπτρον πατρώϊον ἄφθιτον αἰεί
Il,2,187,σὺν τῷ ἔβη κατὰ νῆας Ἀχαιῶν χαλκοχιτώνων
Il,2,188,Ὅν τινα μὲν βασιλῆα καὶ ἔξοχον ἄνδρα κιχείη
Il,2,189,τὸν δ’ἀγανοῖς ἐπέεσσιν ἐρητύσασκε παραστάς
Il,2,190,δαιμόνι’ οὔ σε ἔοικε κακὸν ὣς δειδίσσεσθαι
Il,2,191,ἀλλ’ αὐτός τε κάθησο καὶ ἄλλους ἵδρυε λαούς
Il,2,192,οὐ γάρ πω σάφα οἶσθ’ οἷος νόος Ἀτρεΐωνος
Il,2,193,νῦν μὲν πειρᾶται τάχα δ’ἴψεται υἷας Ἀχαιῶν
Il,2,194,Ἐν βουλῇ δ’οὐ πάντες ἀκούσαμεν οἷον ἔειπε
Il,2,195,μή τι χολωσάμενος ῥέξῃ κακὸν υἷας Ἀχαιῶν
Il,2,196,θυμὸς δὲ μέγας ἐστὶ διοτρεφέων βασιλήων
Il,2,197,τιμὴ δ’ἐκ Διός ἐστι φιλεῖ δέ ἑ μητίετα Ζεύς
Il,2,198,Ὃν δ’αὖ δήμου τ’ἄνδρα ἴδοι βοόωντά τ’ἐφεύροι
Il,2,199,τὸν σκήπτρῳ ἐλάσασκεν ὁμοκλήσασκέ τε μύθῳ
Il,2,200,δαιμόνι’ ἀτρέμας ἧσο καὶ ἄλλων μῦθον ἄκουε
Il,2,201,οἳ σέο φέρτεροί εἰσι σὺ δ’ἀπτόλεμος καὶ ἄναλκις
Il,2,202,οὔτέ ποτ’ ἐν πολέμῳ ἐναρίθμιος οὔτ’ ἐνὶ βουλῇ
Il,2,203,οὐ μέν πως πάντες βασιλεύσομεν ἐνθάδ’ Ἀχαιοί
Il,2,204,οὐκ ἀγαθὸν πολυκοιρανίη εἷς κοίρανος ἔστω
Il,2,205,εἷς βασιλεύς ᾧ δῶκε Κρόνου πάϊς ἀγκυλομήτεω
Il,2,206,σκῆπτρόν τ’ἠδὲ θέμιστας ἵνά σφισι βουλεύῃσι
Il,2,207,Ὣς ὅ γε κοιρανέων δίεπε στρατόν οἳ δ’ἀγορὴν δὲ
Il,2,208,αὖτις ἐπεσσεύοντο νεῶν ἄπο καὶ κλισιάων
Il,2,209,ἠχῇ ὡς ὅτε κῦμα πολυφλοίσβοιο θαλάσσης
Il,2,210,αἰγιαλῷ μεγάλῳ βρέμεται σμαραγεῖ δέ τε πόντος
Il,2,211,Ἄλλοι μέν ῥ’ἕζοντο ἐρήτυθεν δὲ καθ’ ἕδρας
Il,2,212,Θερσίτης δ’ἔτι μοῦνος ἀμετροεπὴς ἐκολῴα
Il,2,213,ὃς ἔπεα φρεσὶν ᾗσιν ἄκοσμά τε πολλά τε ᾔδη
Il,2,214,μάψ ἀτὰρ οὐ κατὰ κόσμον ἐριζέμεναι βασιλεῦσιν
Il,2,215,ἀλλ’ ὅ τι οἱ εἴσαιτο γελοίϊον Ἀργείοισιν
Il,2,216,ἔμμεναι αἴσχιστος δὲ ἀνὴρ ὑπὸ Ἴλιον ἦλθε
Il,2,217,φολκὸς ἔην χωλὸς δ’ἕτερον πόδα τὼ δέ οἱ ὤμω
Il,2,218,κυρτὼ ἐπὶ στῆθος συνοχωκότε αὐτὰρ ὕπερθε
Il,2,219,φοξὸς ἔην κεφαλήν ψεδνὴ δ’ἐπενήνοθε λάχνη
Il,2,220,Ἔχθιστος δ’Ἀχιλῆϊ μάλιστ’ ἦν ἠδ’ Ὀδυσῆϊ
Il,2,221,τὼ γὰρ νεικείεσκε τότ’ αὖτ’ Ἀγαμέμνονι δίῳ
Il,2,222,ὀξέα κεκλήγων λέγ’ ὀνείδεα τῷ δ’ἄρ’ Ἀχαιοὶ
Il,2,223,ἐκπάγλως κοτέοντο νεμέσσηθέν τ’ἐνὶ θυμῷ
Il,2,224,Αὐτὰρ ὃ μακρὰ βοῶν Ἀγαμέμνονα νείκεε μύθῳ
Il,2,225,Ἀτρεΐδη τέο δ’αὖτ’  ἐπιμέμφεαι ἠδὲ χατίζεις;
Il,2,226,πλεῖαί τοι χαλκοῦ κλισίαι πολλαὶ δὲ γυναῖκες
Il,2,227,εἰσὶν ἐνὶ κλισίῃς ἐξαίρετοι ἅς τοι Ἀχαιοὶ
Il,2,228,πρωτίστῳ δίδομεν εὖτ’ ἂν πτολίεθρον ἕλωμεν
Il,2,229,Ἦ ἔτι καὶ χρυσοῦ ἐπιδεύεαι ὅν κέ τις οἴσει
Il,2,230,Τρώων ἱπποδάμων ἐξ Ἰλίου υἷος ἄποινα
Il,2,231,ὅν κεν ἐγὼ δήσας ἀγάγω ἢ ἄλλος Ἀχαιῶν
Il,2,232,ἠὲ γυναῖκα νέην ἵνα μίσγεαι ἐν φιλότητι
Il,2,233,ἥν τ’αὐτὸς ἀπονόσφι κατίσχεαι; οὐ μὲν ἔοικεν
Il,2,234,ἀρχὸν ἐόντα κακῶν ἐπιβασκέμεν υἷας Ἀχαιῶν
Il,2,235,Ὦ πέπονες κάκ’ ἐλέγχε’ Ἀχαιΐδες οὐκέτ’ Ἀχαιοὶ
Il,2,236,οἴκαδέ περ σὺν νηυσὶ νεώμεθα τόνδε δ’ἐῶμεν
Il,2,237,αὐτοῦ ἐνὶ Τροίῃ γέρα πεσσέμεν ὄφρα ἴδηται
Il,2,238,ἤ ῥά τί οἱ χἠμεῖς προσαμύνομεν ἦε καὶ οὐκί
Il,2,239,ὃς καὶ νῦν Ἀχιλῆα ἕο μέγ’ ἀμείνονα φῶτα
Il,2,240,ἠτίμησεν ἑλὼν γὰρ ἔχει γέρας αὐτὸς ἀπούρας
Il,2,241,Ἀλλὰ μάλ’ οὐκ Ἀχιλῆϊ χόλος φρεσίν ἀλλὰ μεθήμων
Il,2,242,ἦ γὰρ ἂν Ἀτρεΐδη νῦν ὕστατα λωβήσαιο
Il,2,243,ὣς φάτο νεικείων Ἀγαμέμνονα ποιμένα λαῶν
Il,2,244,Θερσίτης τῷ δ’ὦκα παρίστατο δῖος Ὀδυσσεύς
Il,2,245,καί μιν ὑπόδρα ἰδὼν χαλεπῷ ἠνίπαπε μύθῳ
Il,2,246,Θερσῖτ’ ἀκριτόμυθε λιγύς περ ἐὼν ἀγορητής
Il,2,247,ἴσχεο μηδ’ ἔθελ’ οἶος ἐριζέμεναι βασιλεῦσιν
Il,2,248,οὐ γὰρ ἐγὼ σέο φημὶ χερειότερον βροτὸν ἄλλον
Il,2,249,ἔμμεναι ὅσσοι ἅμ’ Ἀτρεΐδῃς ὑπὸ Ἴλιον ἦλθον
Il,2,250,Τὼ οὐκ ἂν βασιλῆας ἀνὰ στόμ’ ἔχων ἀγορεύοις
Il,2,251,καί σφιν ὀνείδεά τε προφέροις νόστόν τε φυλάσσοις
Il,2,252,Οὐδέ τί πω σάφα ἴδμεν ὅπως ἔσται τάδε ἔργα
Il,2,253,ἢ εὖ ἦε κακῶς νοστήσομεν υἷες Ἀχαιῶν
Il,2,254,Τὼ νῦν Ἀτρεΐδῃ Ἀγαμέμνονι ποιμένι λαῶν
Il,2,255,ἧσαι ὀνειδίζων ὅτι οἱ μάλα πολλὰ διδοῦσιν
Il,2,256,ἥρωες Δαναοί σὺ δὲ κερτομέων ἀγορεύεις
Il,2,257,Ἀλλ’ ἔκ τοι ἐρέω τὸ δὲ καὶ τετελεσμένον ἔσται
Il,2,258,εἴ κ’ἔτι σ’ἀφραίνοντα κιχήσομαι ὥς νύ περ ὧδε
Il,2,259,μηκέτ’ ἔπειτ’ Ὀδυσῆϊ κάρη ὤμοισιν ἐπείη
Il,2,260,μηδ’ ἔτι Τηλεμάχοιο πατὴρ κεκλημένος εἴην
Il,2,261,εἰ μὴ ἐγώ σε λαβὼν ἀπὸ μὲν φίλα εἵματα δύσω
Il,2,262,χλαῖνάν τ’ἠδὲ χιτῶνα τά τ’αἰδῶ ἀμφικαλύπτει
Il,2,263,αὐτὸν δὲ κλαίοντα θοὰς ἐπὶ νῆας ἀφήσω
Il,2,264,πεπλήγων ἀγορῆθεν ἀεικέσσι πληγῇσιν
Il,2,265,Ὣς ἄρ’ ἔφη σκήπτρῳ δὲ μετάφρενον ἠδὲ καὶ ὤμω
Il,2,266,πλῆξεν ὃ δ’ἰδνώθη θαλερὸν δέ οἱ ἔκπεσε δάκρυ
Il,2,267,σμῶδιξ δ’αἱματόεσσα μεταφρένου ἐξυπανέστη
Il,2,268,σκήπτρου ὕπο χρυσέου ὃ δ’ἄρ’ ἕζετο τάρβησέν τε
Il,2,269,ἀλγήσας δ’ἀχρεῖον ἰδὼν ἀπομόρξατο δάκρυ
Il,2,270,Οἳ δὲ καὶ ἀχνύμενοί περ ἐπ’ αὐτῷ ἡδὺ γέλασσαν
Il,2,271,ὧδε δέ τις εἴπεσκεν ἰδὼν ἐς πλησίον ἄλλον
Il,2,272,ὢ πόποι ἦ δὴ μυρί’ Ὀδυσσεὺς ἐσθλὰ ἔοργε
Il,2,273,βουλάς τ’ἐξάρχων ἀγαθὰς πόλεμόν τε κορύσσων
Il,2,274,νῦν δὲ τόδε μέγ’ ἄριστον ἐν Ἀργείοισιν ἔρεξεν
Il,2,275,ὃς τὸν λωβητῆρα ἐπεσβόλον ἔσχ’ ἀγοράων
Il,2,276,Οὔ θήν μιν πάλιν αὖτις ἀνήσει θυμὸς ἀγήνωρ
Il,2,277,νεικείειν βασιλῆας ὀνειδείοις ἐπέεσσιν
Il,2,278,Ὣς φάσαν ἣ πληθύς ἀνὰ δ’ὃ πτολίπορθος Ὀδυσσεὺς
Il,2,279,ἔστη σκῆπτρον ἔχων παρὰ δὲ γλαυκῶπις Ἀθήνη
Il,2,280,εἰδομένη κήρυκι σιωπᾶν λαὸν ἀνώγει
Il,2,281,ὡς ἅμα θ’οἳ πρῶτοί τε καὶ ὕστατοι υἷες Ἀχαιῶν
Il,2,282,μῦθον ἀκούσειαν καὶ ἐπιφρασσαίατο βουλήν
Il,2,283,ὅ σφιν ἐὺ φρονέων ἀγορήσατο καὶ μετέειπεν
Il,2,284,Ἀτρεΐδη νῦν δή σε ἄναξ ἐθέλουσιν Ἀχαιοὶ
Il,2,285,πᾶσιν ἐλέγχιστον θέμεναι μερόπεσσι βροτοῖσιν
Il,2,286,οὐδέ τοι ἐκτελέουσιν ὑπόσχεσιν ἥν περ ὑπέσταν
Il,2,287,ἐνθάδ’ ἔτι στείχοντες ἀπ’ Ἄργεος ἱπποβότοιο
Il,2,288,Ἴλιον ἐκπέρσαντ’ εὐτείχεον ἀπονέεσθαι
Il,2,289,Ὥς τε γὰρ ἢ παῖδες νεαροὶ χῆραί τε γυναῖκες
Il,2,290,ἀλλήλοισιν ὀδύρονται οἶκον δὲ νέεσθαι
Il,2,291,Ἦ μὴν καὶ πόνος ἐστὶν ἀνιηθέντα νέεσθαι
Il,2,292,καὶ γάρ τίς θ’ἕνα μῆνα μένων ἀπὸ ἧς ἀλόχοιο
Il,2,293,ἀσχαλάᾳ σὺν νηῒ πολυζύγῳ ὅν περ ἄελλαι
Il,2,294,χειμέριαι εἰλέωσιν ὀρινομένη τε θάλασσα
Il,2,295,ἡμῖν δ’εἴνατός ἐστι περιτροπέων ἐνιαυτὸς
Il,2,296,ἐνθάδε μιμνόντεσσι τὼ οὐ νεμεσίζομ’ Ἀχαιοὺς
Il,2,297,ἀσχαλάαν παρὰ νηυσὶ κορωνίσιν ἀλλὰ καὶ ἔμπης
Il,2,298,αἰσχρόν τοι δηρόν τε μένειν κενεόν τε νέεσθαι
Il,2,299,Τλῆτε φίλοι καὶ μείνατ’ ἐπὶ χρόνον ὄφρα δαῶμεν
Il,2,300,ἢ ἐτεὸν Κάλχας μαντεύεται ἦε καὶ οὐκί
Il,2,301,Εὖ γὰρ δὴ τόδε ἴδμεν ἐνὶ φρεσίν ἐστὲ δὲ πάντες
Il,2,302,μάρτυροι οὓς μὴ κῆρες ἔβαν θανάτοιο φέρουσαι
Il,2,303,χθιζά τε καὶ πρωΐζ’ ὅτ’ ἐς Αὐλίδα νῆες Ἀχαιῶν
Il,2,304,ἠγερέθοντο κακὰ Πριάμῳ καὶ Τρωσὶ φέρουσαι
Il,2,305,ἡμεῖς δ’ἀμφὶ περὶ κρήνην ἱεροὺς κατὰ βωμοὺς
Il,2,306,ἕρδομεν ἀθανάτοισι τεληέσσας ἑκατόμβας
Il,2,307,καλῇ ὑπὸ πλατανίστῳ ὅθεν ῥέεν ἀγλαὸν ὕδωρ
Il,2,308,ἔνθ’ ἐφάνη μέγα σῆμα δράκων ἐπὶ νῶτα δαφοινὸς
Il,2,309,σμερδαλέος τόν ῥ’αὐτὸς Ὀλύμπιος ἧκε φόως δέ
Il,2,310,βωμοῦ ὑπαΐξας πρός ῥα πλατάνιστον ὄρουσεν
Il,2,311,Ἔνθα δ’ἔσαν στρουθοῖο νεοσσοί νήπια τέκνα
Il,2,312,ὄζῳ ἐπ’ ἀκροτάτῳ πετάλοις ὑποπεπτηῶτες
Il,2,313,ὀκτώ ἀτὰρ μήτηρ ἐνάτη ἦν ἣ τέκε τέκνα
Il,2,314,ἔνθ’ ὅ γε τοὺς ἐλεεινὰ κατήσθιε τετριγῶτας
Il,2,315,μήτηρ δ’ἀμφεποτᾶτο ὀδυρομένη φίλα τέκνα
Il,2,316,τὴν δ’ἐλελιξάμενος πτέρυγος λάβεν ἀμφιαχυῖαν
Il,2,317,Αὐτὰρ ἐπεὶ κατὰ τέκνα φάγε στρουθοῖο καὶ αὐτήν
Il,2,318,τὸν μὲν ἀρίζηλον θῆκεν θεὸς ὅς περ ἔφηνε
Il,2,319,λᾶαν γάρ μιν ἔθηκε Κρόνου πάϊς ἀγκυλομήτεω
Il,2,320,ἡμεῖς δ’ἑσταότες θαυμάζομεν οἷον ἐτύχθη
Il,2,321,Ὡς οὖν δεινὰ πέλωρα θεῶν εἰσῆλθ’ ἑκατόμβας
Il,2,322,Κάλχας δ’αὐτίκ’ ἔπειτα θεοπροπέων ἀγόρευε
Il,2,323,τίπτ’ ἄνεῳ ἐγένεσθε κάρη κομόωντες Ἀχαιοί;
Il,2,324,ἡμῖν μὲν τόδ’ ἔφηνε τέρας μέγα μητίετα Ζεὺς
Il,2,325,ὄψιμον ὀψιτέλεστον ὅου κλέος οὔ ποτ’ ὀλεῖται
Il,2,326,Ὡς οὗτος κατὰ τέκνα φάγε στρουθοῖο καὶ αὐτὴν
Il,2,327,ὀκτώ ἀτὰρ μήτηρ ἐνάτη ἦν ἣ τέκε τέκνα
Il,2,328,ὣς ἡμεῖς τοσσαῦτ’ ἔτεα πτολεμίξομεν αὖθι
Il,2,329,τῷ δεκάτῳ δὲ πόλιν αἱρήσομεν εὐρυάγυιαν
Il,2,330,Κεῖνος τὼς ἀγόρευε τὰ δὴ νῦν πάντα τελεῖται
Il,2,331,Ἀλλ’ ἄγε μίμνετε πάντες ἐϋκνήμιδες Ἀχαιοὶ
Il,2,332,αὐτοῦ εἰς ὅ κεν ἄστυ μέγα Πριάμοιο ἕλωμεν
Il,2,333,Ὣς ἔφατ’ Ἀργεῖοι δὲ μέγ’ ἴαχον ἀμφὶ δὲ νῆες
Il,2,334,σμερδαλέον κονάβησαν ἀϋσάντων ὑπ’ Ἀχαιῶν
Il,2,335,μῦθον ἐπαινήσαντες Ὀδυσσῆος θείοιο
Il,2,336,τοῖσι δὲ καὶ μετέειπε Γερήνιος ἱππότα Νέστωρ
Il,2,337,ὦ πόποι ἦ δὴ παισὶν ἐοικότες ἀγοράασθε
Il,2,338,νηπιάχοις οἷς οὔ τι μέλει πολεμήϊα ἔργα
Il,2,339,Πῇ δὴ συνθεσίαι τε καὶ ὅρκια βήσεται ἥμιν;
Il,2,340,ἐν πυρὶ δὴ βουλαί τε γενοίατο μήδεά τ’ἀνδρῶν
Il,2,341,σπονδαί τ’ἄκρητοι καὶ δεξιαί ᾗς ἐπέπιθμεν
Il,2,342,αὔτως γὰρ ἐπέεσσ’ ἐριδαίνομεν οὐδέ τι μῆχος
Il,2,343,εὑρέμεναι δυνάμεσθα πολὺν χρόνον ἐνθάδ’ ἐόντες
Il,2,344,Ἀτρεΐδη σὺ δ’ἔθ’ ὡς πρὶν ἔχων ἀστεμφέα βουλὴν
Il,2,345,ἄρχευ’ Ἀργείοισι κατὰ κρατερὰς ὑσμίνας
Il,2,346,τούσδε δ’ἔα φθινύθειν ἕνα καὶ δύο τοί κεν Ἀχαιῶν
Il,2,347,νόσφιν βουλεύωσ’ ἄνυσις δ’οὐκ ἔσσεται αὐτῶν
Il,2,348,πρὶν Ἄργος δ’ἰέναι πρὶν καὶ Διὸς αἰγιόχοιο
Il,2,349,γνώμεναι εἴ τε ψεῦδος ὑπόσχεσις εἴ τε καὶ οὐκί
Il,2,350,Φημὶ γὰρ οὖν κατανεῦσαι ὑπερμενέα Κρονίωνα
Il,2,351,ἤματι τῷ ὅτε νηυσὶν ἐν ὠκυπόροισιν ἔβαινον
Il,2,352,Ἀργεῖοι Τρώεσσι φόνον καὶ κῆρα φέροντες
Il,2,353,ἀστράπτων ἐπιδέξι’ ἐναίσιμα σήματα φαίνων
Il,2,354,Τὼ μή τις πρὶν ἐπειγέσθω οἶκον δὲ νέεσθαι
Il,2,355,πρίν τινα πὰρ Τρώων ἀλόχῳ κατακοιμηθῆναι
Il,2,356,τίσασθαι δ’Ἑλένης ὁρμήματά τε στοναχάς τε
Il,2,357,Εἰ δέ τις ἐκπάγλως ἐθέλει οἶκον δὲ νέεσθαι
Il,2,358,ἁπτέσθω ἧς νηὸς ἐϋσσέλμοιο μελαίνης
Il,2,359,ὄφρα πρόσθ’ ἄλλων θάνατον καὶ πότμον ἐπίσπῃ
Il,2,360,Ἀλλὰ ἄναξ αὐτός τ’εὖ μήδεο πείθεό τ’ἄλλῳ
Il,2,361,οὔ τοι ἀπόβλητον ἔπος ἔσσεται ὅττί κεν εἴπω
Il,2,362,κρῖν’ ἄνδρας κατὰ φῦλα κατὰ φρήτρας Ἀγάμεμνον
Il,2,363,ὡς φρήτρη φρήτρηφιν ἀρήγῃ φῦλα δὲ φύλοις
Il,2,364,Εἰ δέ κεν ὣς ἕρξῃς καί τοι πείθωνται Ἀχαιοί
Il,2,365,γνώσῃ ἔπειθ’ ὅς θ’ἡγεμόνων κακὸς ὅς τέ νυ λαῶν
Il,2,366,ἠδ’ ὅς κ’ἐσθλὸς ἔῃσι κατὰ σφέας γὰρ μαχέονται
Il,2,367,Γνώσεαι δ’εἰ καὶ θεσπεσίῃ πόλιν οὐκ ἀλαπάξεις
Il,2,368,ἦ ἀνδρῶν κακότητι καὶ ἀφραδίῃ πολέμοιο
Il,2,369,Τὸν δ’ἀπαμειβόμενος προσέφη κρείων Ἀγαμέμνων
Il,2,370,ἦ μὰν αὖτ’ ἀγορῇ νικᾷς γέρον υἷας Ἀχαιῶν
Il,2,371,Αἲ γὰρ Ζεῦ τε πάτερ καὶ Ἀθηναίη καὶ Ἄπολλον
Il,2,372,τοιοῦτοι δέκα μοι συμφράδμονες εἶεν Ἀχαιῶν
Il,2,373,τώ κε τάχ’ ἠμύσειε πόλις Πριάμοιο ἄνακτος
Il,2,374,χερσὶν ὑφ’ ἡμετέρῃσιν ἁλοῦσά τε περθομένη τε
Il,2,375,Ἀλλά μοι αἰγίοχος Κρονίδης Ζεὺς ἄλγε’ ἔδωκεν
Il,2,376,ὅς με μετ’ ἀπρήκτους ἔριδας καὶ νείκεα βάλλει
Il,2,377,Καὶ γὰρ ἐγὼν Ἀχιλεύς τε μαχεσσάμεθ’ εἵνεκα κούρης
Il,2,378,ἀντιβίοις ἐπέεσσιν ἐγὼ δ’ἦρχον χαλεπαίνων
Il,2,379,εἰ δέ ποτ’ ἔς γε μίαν βουλεύσομεν οὐκέτ’ ἔπειτα
Il,2,380,Τρωσὶν ἀνάβλησις κακοῦ ἔσσεται οὐδ’ ἠβαιόν
Il,2,381,Νῦν δ’ἔρχεσθ’ ἐπὶ δεῖπνον ἵνα ξυνάγωμεν Ἄρηα
Il,2,382,Εὖ μέν τις δόρυ θηξάσθω εὖ δ’ἀσπίδα θέσθω
Il,2,383,εὖ δέ τις ἵπποισιν δεῖπνον δότω ὠκυπόδεσσιν
Il,2,384,εὖ δέ τις ἅρματος ἀμφὶς ἰδὼν πολέμοιο μεδέσθω
Il,2,385,ὥς κε πανημέριοι στυγερῷ κρινώμεθ’ Ἄρηϊ
Il,2,386,Οὐ γὰρ παυσωλή γε μετέσσεται οὐδ’ ἠβαιὸν
Il,2,387,εἰ μὴ νὺξ ἐλθοῦσα διακρινέει μένος ἀνδρῶν
Il,2,388,Ἱδρώσει μέν τευ τελαμὼν ἀμφὶ στήθεσφιν
Il,2,389,ἀσπίδος ἀμφιβρότης περὶ δ’ἔγχεϊ χεῖρα καμεῖται
Il,2,390,ἱδρώσει δέ τευ ἵππος ἐΰξοον ἅρμα τιταίνων
Il,2,391,Ὃν δέ κ’ἐγὼν ἀπάνευθε μάχης ἐθέλοντα νοήσω
Il,2,392,μιμνάζειν παρὰ νηυσὶ κορωνίσιν οὔ οἱ ἔπειτα
Il,2,393,ἄρκιον ἐσσεῖται φυγέειν κύνας ἠδ’ οἰωνούς
Il,2,394,Ὣς ἔφατ’ Ἀργεῖοι δὲ μέγ’ ἴαχον ὡς ὅτε κῦμα
Il,2,395,ἀκτῇ ἐφ’ ὑψηλῇ ὅτε κινήσῃ Νότος ἐλθών
Il,2,396,προβλῆτι σκοπέλῳ τὸν δ’οὔ ποτε κύματα λείπει
Il,2,397,παντοίων ἀνέμων ὅτ’ ἂν ἔνθ’ ἢ ἔνθα γένωνται
Il,2,398,Ἀνστάντες δ’ὀρέοντο κεδασθέντες κατὰ νῆας
Il,2,399,κάπνισσάν τε κατὰ κλισίας καὶ δεῖπνον ἕλοντο
Il,2,400,Ἄλλος δ’ἄλλῳ ἔρεζε θεῶν αἰειγενετάων
Il,2,401,εὐχόμενος θάνατόν τε φυγεῖν καὶ μῶλον Ἄρηος
Il,2,402,Αὐτὰρ ὃ βοῦν ἱέρευσε ἄναξ ἀνδρῶν Ἀγαμέμνων
Il,2,403,πίονα πενταέτηρον ὑπερμενέϊ Κρονίωνι
Il,2,404,κίκλησκεν δὲ γέροντας ἀριστῆας Παναχαιῶν
Il,2,405,Νέστορα μὲν πρώτιστα καὶ Ἰδομενῆα ἄνακτα
Il,2,406,αὐτὰρ ἔπειτ’ Αἴαντε δύω καὶ Τυδέος υἱόν
Il,2,407,ἕκτον δ’αὖτ’ Ὀδυσῆα Διὶ μῆτιν ἀτάλαντον
Il,2,408,Αὐτόματος δέ οἱ ἦλθε βοὴν ἀγαθὸς Μενέλαος
Il,2,409,ᾔδεε γὰρ κατὰ θυμὸν ἀδελφεὸν ὡς ἐπονεῖτο
Il,2,410,Βοῦν δὲ περιστήσαντο καὶ οὐλοχύτας ἀνέλοντο
Il,2,411,τοῖσιν δ’εὐχόμενος μετέφη κρείων Ἀγαμέμνων
Il,2,412,Ζεῦ κύδιστε μέγιστε κελαινεφὲς αἰθέρι ναίων
Il,2,413,μὴ πρὶν ἐπ’ ἠέλιον δῦναι καὶ ἐπὶ κνέφας ἐλθεῖν
Il,2,414,πρίν με κατὰ πρηνὲς βαλέειν Πριάμοιο μέλαθρον
Il,2,415,αἰθαλόεν πρῆσαι δὲ πυρὸς δηίοιο θύρετρα
Il,2,416,Ἑκτόρεον δὲ χιτῶνα περὶ στήθεσσι δαΐξαι
Il,2,417,χαλκῷ ῥωγαλέον πολέες δ’ἀμφ’ αὐτὸν ἑταῖροι
Il,2,418,πρηνέες ἐν κονίῃσιν ὀδὰξ λαζοίατο γαῖαν
Il,2,419,Ὣς ἔφατ’ οὐδ’ ἄρα πώ οἱ ἐπεκραίαινε Κρονίων
Il,2,420,ἀλλ’ ὅ γε δέκτο μὲν ἱρά πόνον δ’ἀμέγαρτον ὄφελλεν
Il,2,421,Αὐτὰρ ἐπεί ῥ’εὔξαντο καὶ οὐλοχύτας προβάλοντο
Il,2,422,αὐέρυσαν μὲν πρῶτα καὶ ἔσφαξαν καὶ ἔδειραν
Il,2,423,μηρούς τ’ἐξέταμον κατά τε κνίσῃ ἐκάλυψαν
Il,2,424,δίπτυχα ποιήσαντες ἐπ’ αὐτῶν δ’ὠμοθέτησαν
Il,2,425,Καὶ τὰ μὲν ἂρ σχίζῃσιν ἀφύλλοισιν κατέκαιον
Il,2,426,σπλάγχνα δ’ἄρ’ ἀμπείραντες ὑπείρεχον Ἡφαίστοιο
Il,2,427,Αὐτὰρ ἐπεὶ κατὰ μῆρε κάη καὶ σπλάγχνα πάσαντο
Il,2,428,μίστυλλόν τ’ἄρα τἆλλα καὶ ἀμφ’ ὀβελοῖσιν ἔπειραν
Il,2,429,ὤπτησάν τε περιφραδέως ἐρύσαντό τε πάντα
Il,2,430,Αὐτὰρ ἐπεὶ παύσαντο πόνου τετύκοντό τε δαῖτα
Il,2,431,δαίνυντ’ οὐδέ τι θυμὸς ἐδεύετο δαιτὸς ἐΐσης
Il,2,432,Αὐτὰρ ἐπεὶ πόσιος καὶ ἐδητύος ἐξ ἔρον ἕντο
Il,2,433,τοῖς ἄρα μύθων ἦρχε Γερήνιος ἱππότα Νέστωρ
Il,2,434,Ἀτρεΐδη κύδιστε ἄναξ ἀνδρῶν Ἀγάμεμνον
Il,2,435,μηκέτι νῦν δήθ’ αὖθι λεγώμεθα μηδ’ ἔτι δηρὸν
Il,2,436,ἀμβαλλώμεθα ἔργον ὃ δὴ θεὸς ἐγγυαλίζει
Il,2,437,Ἀλλ’ ἄγε κήρυκες μὲν Ἀχαιῶν χαλκοχιτώνων
Il,2,438,λαὸν κηρύσσοντες ἀγειρόντων κατὰ νῆας
Il,2,439,ἡμεῖς δ’ἀθρόοι ὧδε κατὰ στρατὸν εὐρὺν Ἀχαιῶν
Il,2,440,ἴομεν ὄφρα κε θᾶσσον ἐγείρομεν ὀξὺν Ἄρηα
Il,2,441,Ὣς ἔφατ’ οὐδ’ ἀπίθησεν ἄναξ ἀνδρῶν Ἀγαμέμνων
Il,2,442,Αὐτίκα κηρύκεσσι λιγυφθόγγοισι κέλευσε
Il,2,443,κηρύσσειν πόλεμον δὲ κάρη κομόωντας Ἀχαιούς
Il,2,444,οἳ μὲν ἐκήρυσσον τοὶ δ’ἠγείροντο μάλ’ ὦκα
Il,2,445,Οἳ δ’ἀμφ’ Ἀτρεΐωνα διοτρεφέες βασιλῆες
Il,2,446,θῦνον κρίνοντες μετὰ δὲ γλαυκῶπις Ἀθήνη
Il,2,447,αἰγίδ’ ἔχουσ’ ἐρίτιμον ἀγήρων ἀθανάτην τε
Il,2,448,τῆς ἑκατὸν θύσανοι παγχρύσεοι ἠερέθονται
Il,2,449,πάντες ἐϋπλεκέες ἑκατόμβοιος δὲ ἕκαστος
Il,2,450,σὺν τῇ παιφάσσουσα διέσσυτο λαὸν Ἀχαιῶν
Il,2,451,ὀτρύνουσ’ ἰέναι ἐν δὲ σθένος ὦρσεν ἑκάστῳ
Il,2,452,καρδίῃ ἄλληκτον πολεμίζειν ἠδὲ μάχεσθαι
Il,2,453,Τοῖσι δ’ἄφαρ πόλεμος γλυκίων γένετ’ ἠὲ νέεσθαι
Il,2,454,ἐν νηυσὶ γλαφυρῇσι φίλην ἐς πατρίδα γαῖαν
Il,2,455,Ἠΰτε πῦρ ἀΐδηλον ἐπιφλέγει ἄσπετον ὕλην
Il,2,456,οὔρεος ἐν κορυφῇς ἕκαθεν δέ τε φαίνεται αὐγή
Il,2,457,ὣς τῶν ἐρχομένων ἀπὸ χαλκοῦ θεσπεσίοιο
Il,2,458,αἴγλη παμφανόωσα δι’ αἰθέρος οὐρανὸν ἷκε
Il,2,459,Τῶν δ’ὥς τ’ὀρνίθων πετεηνῶν ἔθνεα πολλὰ
Il,2,460,χηνῶν ἢ γεράνων ἢ κύκνων δουλιχοδείρων
Il,2,461,Ἀσίω ἐν λειμῶνι Καϋστρίου ἀμφὶ ῥέεθρα
Il,2,462,ἔνθα καὶ ἔνθα ποτῶνται ἀγαλλόμενα πτερύγεσσι
Il,2,463,κλαγγηδὸν προκαθιζόντων σμαραγεῖ δέ τε λειμών
Il,2,464,ὣς τῶν ἔθνεα πολλὰ νεῶν ἄπο καὶ κλισιάων
Il,2,465,ἐς πεδίον προχέοντο Σκαμάνδριον αὐτὰρ ὑπὸ χθὼν
Il,2,466,σμερδαλέον κονάβιζε ποδῶν αὐτῶν τε καὶ ἵππων
Il,2,467,Ἔσταν δ’ἐν λειμῶνι Σκαμανδρίῳ ἀνθεμόεντι
Il,2,468,μυρίοι ὅσσά τε φύλλα καὶ ἄνθεα γίγνεται ὥρῃ
Il,2,469,Ἠΰτε μυιάων ἁδινάων ἔθνεα πολλὰ
Il,2,470,αἵ τε κατὰ σταθμὸν ποιμνήϊον ἠλάσκουσιν
Il,2,471,ὥρῃ ἐν εἰαρινῇ ὅτε τε γλάγος ἄγγεα δεύει
Il,2,472,τόσσοι ἐπὶ Τρώεσσι κάρη κομόωντες Ἀχαιοὶ
Il,2,473,ἐν πεδίῳ ἵσταντο διαρραῖσαι μεμαῶτες
Il,2,474,Τοὺς δ’ὥς τ’αἰπόλια πλατέ’ αἰγῶν αἰπόλοι ἄνδρες
Il,2,475,ῥεῖα διακρίνωσιν ἐπεί κε νομῷ μιγέωσιν
Il,2,476,ὣς τοὺς ἡγεμόνες διεκόσμεον ἔνθα καὶ ἔνθα
Il,2,477,ὑσμίνην δ’ἰέναι μετὰ δὲ κρείων Ἀγαμέμνων
Il,2,478,ὄμματα καὶ κεφαλὴν ἴκελος Διὶ τερπικεραύνῳ
Il,2,479,Ἄρεϊ δὲ ζώνην στέρνον δὲ Ποσειδάωνι
Il,2,480,Ἠΰτε βοῦς ἀγέληφι μέγ’ ἔξοχος ἔπλετο πάντων
Il,2,481,ταῦρος ὃ γάρ τε βόεσσι μεταπρέπει ἀγρομένῃσι
Il,2,482,τοῖον ἄρ’ Ἀτρεΐδην θῆκε Ζεὺς ἤματι κείνῳ
Il,2,483,ἐκπρεπέ’ ἐν πολλοῖσι καὶ ἔξοχον ἡρώεσσιν
Il,2,484,Ἔσπετε νῦν μοι Μοῦσαι Ὀλύμπια δώματ’ ἔχουσαι
Il,2,485,ὑμεῖς γὰρ θεαί ἐστε πάρεστέ τε ἴστέ τε πάντα
Il,2,486,ἡμεῖς δὲ κλέος οἶον ἀκούομεν οὐδέ τι ἴδμεν
Il,2,487,οἵ τινες ἡγεμόνες Δαναῶν καὶ κοίρανοι ἦσαν
Il,2,488,πληθὺν δ’οὐκ ἂν ἐγὼ μυθήσομαι οὐδ’ ὀνομήνω
Il,2,489,οὐδ’ εἴ μοι δέκα μὲν γλῶσσαι δέκα δὲ στόματ’ εἶεν
Il,2,490,φωνὴ δ’ἄρρηκτος χάλκεον δέ μοι ἦτορ ἐνείη
Il,2,491,εἰ μὴ Ὀλυμπιάδες Μοῦσαι Διὸς αἰγιόχοιο
Il,2,492,θυγατέρες μνησαίαθ’ ὅσοι ὑπὸ Ἴλιον ἦλθον
Il,2,493,ἀρχοὺς αὖ νηῶν ἐρέω νῆάς τε προπάσας
Il,2,494,Βοιωτῶν μὲν Πηνέλεως καὶ Λήϊτος ἦρχον
Il,2,495,Ἀρκεσίλαός τε Προθοήνωρ τε Κλονίος τε
Il,2,496,οἵ θ’Ὑρίην ἐνέμοντο καὶ Αὐλίδα πετρήεσσαν
Il,2,497,Σχοῖνόν τε Σκῶλόν τε πολύκνημόν τ’Ἐτεωνόν
Il,2,498,Θέσπειαν Γραῖάν τε καὶ εὐρύχορον Μυκαλησσόν
Il,2,499,οἵ τ’ἀμφ’ Ἅρμ’ ἐνέμοντο καὶ Εἰλέσιον καὶ Ἐρυθράς
Il,2,500,οἵ τ’Ἐλεῶν’ εἶχον ἠδ’ Ὕλην καὶ Πετεῶνα
Il,2,501,Ὠκαλέην Μεδεῶνά τ’ ἐϋκτίμενον πτολίεθρον
Il,2,502,Κώπας Εὔτρησίν τε πολυτρήρωνά τε Θίσβην
Il,2,503,οἵ τε Κορώνειαν καὶ ποιήενθ’ Ἁλίαρτον
Il,2,504,οἵ τε Πλάταιαν ἔχον ἠδ’ οἳ Γλισᾶντ’ ἐνέμοντο
Il,2,505,οἵ θ’Ὑποθήβας εἶχον ἐϋκτίμενον πτολίεθρον
Il,2,506,Ὀγχηστόν θ’ἱερὸν Ποσιδήϊον ἀγλαὸν ἄλσος
Il,2,507,οἵ τε πολυστάφυλον Ἄρνην ἔχον οἵ τε Μίδειαν
Il,2,508,Νῖσάν τε ζαθέην Ἀνθηδόνα τ’ἐσχατόωσαν
Il,2,509,τῶν μὲν πεντήκοντα νέες κίον ἐν δὲ ἑκάστῃ
Il,2,510,κοῦροι Βοιωτῶν ἑκατὸν καὶ εἴκοσι βαῖνον
Il,2,511,Οἳ δ’Ἀσπληδόνα ναῖον ἰδ’ Ὀρχομενὸν Μινύειον
Il,2,512,τῶν ἦρχ’ Ἀσκάλαφος καὶ Ἰάλμενος υἷες Ἄρηος
Il,2,513,οὓς τέκεν Ἀστυόχη δόμῳ Ἄκτορος Ἀζεΐδαο
Il,2,514,παρθένος αἰδοίη ὑπερώϊον εἰσαναβᾶσα
Il,2,515,Ἄρηϊ κρατερῷ ὃ δέ οἱ παρελέξατο λάθρῃ
Il,2,516,τοῖς δὲ τριήκοντα γλαφυραὶ νέες ἐστιχόωντο
Il,2,517,Αὐτὰρ Φωκήων Σχεδίος καὶ Ἐπίστροφος ἦρχον
Il,2,518,υἷες Ἰφίτου μεγαθύμου Ναυβολίδαο
Il,2,519,οἳ Κυπάρισσον ἔχον Πυθῶνά τε πετρήεσσαν
Il,2,520,Κρῖσάν τε ζαθέην καὶ Δαυλίδα καὶ Πανοπῆα
Il,2,521,οἵ τ’Ἀνεμώρειαν καὶ Ὑάμπολιν ἀμφενέμοντο
Il,2,522,οἵ τ’ἄρα πὰρ ποταμὸν Κηφισὸν δῖον ἔναιον
Il,2,523,οἵ τε Λίλαιαν ἔχον πηγῇς ἔπι Κηφισοῖο
Il,2,524,τοῖς δ’ἅμα τεσσαράκοντα μέλαιναι νῆες ἕποντο
Il,2,525,Οἳ μὲν Φωκήων στίχας ἵστασαν ἀμφιέποντες
Il,2,526,Βοιωτῶν δ’ἔμπλην ἐπ’ ἀριστερὰ θωρήσσοντο
Il,2,527,Λοκρῶν δ’ἡγεμόνευεν Ὀϊλῆος ταχὺς Αἴας
Il,2,528,μείων οὔ τι τόσος γε ὅσος Τελαμώνιος Αἴας
Il,2,529,ἀλλὰ πολὺ μείων ὀλίγος μὲν ἔην λινοθώρηξ
Il,2,530,ἐγχείῃ δ’ἐκέκαστο Πανέλληνας καὶ Ἀχαιούς
Il,2,531,οἳ Κῦνόν τ’ἐνέμοντ’ Ὀπόεντά τε Καλλίαρόν τε
Il,2,532,Βῆσσάν τε Σκάρφην τε καὶ Αὐγειὰς ἐρατεινὰς
Il,2,533,Τάρφην τε Θρόνιον τε Βοαγρίου ἀμφὶ ῥέεθρα
Il,2,534,τῷ δ’ἅμα τεσσαράκοντα μέλαιναι νῆες ἕποντο
Il,2,535,Λοκρῶν οἳ ναίουσι πέρην ἱερῆς Εὐβοίης
Il,2,536,Οἳ δ’Εὔβοιαν ἔχον μένεα πνείοντες Ἄβαντες
Il,2,537,Χαλκίδα τ’Εἰρέτριάν τε πολυστάφυλόν θ’Ἱστίαιαν
Il,2,538,Κήρινθόν τ’ἔφαλον Δίου τ’αἰπὺ πτολίεθρον
Il,2,539,οἵ τε Κάρυστον ἔχον ἠδ’ οἳ Στύρα ναιετάασκον
Il,2,540,τῶν αὖθ’ ἡγεμόνευ’ Ἐλεφήνωρ ὄζος Ἄρηος
Il,2,541,Χαλκωδοντιάδης μεγαθύμων ἀρχὸς Ἀβάντων
Il,2,542,Τῷ δ’ἅμ’ Ἄβαντες ἕποντο θοοὶ ὄπιθεν κομόωντες
Il,2,543,αἰχμηταὶ μεμαῶτες ὀρεκτῇσιν μελίῃσι
Il,2,544,θώρηκας ῥήξειν δηίων ἀμφὶ στήθεσσι
Il,2,545,τῷ δ’ἅμα τεσσαράκοντα μέλαιναι νῆες ἕποντο
Il,2,546,Οἳ δ’ἄρ’ Ἀθήνας εἶχον ἐϋκτίμενον πτολίεθρον
Il,2,547,δῆμον Ἐρεχθῆος μεγαλήτορος ὅν ποτ’ Ἀθήνη
Il,2,548,θρέψε Διὸς θυγάτηρ τέκε δὲ ζείδωρος ἄρουρα
Il,2,549,κὰδ δ’ἐν Ἀθήνῃς εἷσεν ἑῷ ἐν πίονι νηῷ
Il,2,550,ἔνθα δέ μιν ταύροισι καὶ ἀρνειοῖς ἱλάονται
Il,2,551,κοῦροι Ἀθηναίων περιτελλομένων ἐνιαυτῶν
Il,2,552,τῶν αὖθ’ ἡγεμόνευ’ υἱὸς Πετεῶο Μενεσθεύς
Il,2,553,Τῷ δ’οὔ πώ τις ὁμοῖος ἐπιχθόνιος γένετ’ ἀνὴρ
Il,2,554,κοσμῆσαι ἵππους τε καὶ ἀνέρας ἀσπιδιώτας
Il,2,555,Νέστωρ οἶος ἔριζεν ὃ γὰρ προγενέστερος ἦεν
Il,2,556,τῷ δ’ἅμα πεντήκοντα μέλαιναι νῆες ἕποντο
Il,2,557,Αἴας δ’ἐκ Σαλαμῖνος ἄγεν δυοκαίδεκα νῆας
Il,2,558,στῆσε δ’ἄγων ἵν’ Ἀθηναίων ἵσταντο φάλαγγες
Il,2,559,Οἳ δ’Ἄργός τ’εἶχον Τίρυνθά τε τειχιόεσσαν
Il,2,560,Ἑρμιόνην Ἀσίνην τε βαθὺν κατὰ κόλπον ἐχούσας
Il,2,561,Τροιζῆν’ Ἠϊόνας τε καὶ ἀμπελόεντ’ Ἐπίδαυρον
Il,2,562,οἵ τ’ἔχον Αἴγιναν Μάσητά τε κοῦροι Ἀχαιῶν
Il,2,563,τῶν αὖθ’ ἡγεμόνευε βοὴν ἀγαθὸς Διομήδης
Il,2,564,καὶ Σθένελος Καπανῆος ἀγακλειτοῦ φίλος υἱός
Il,2,565,τοῖσι δ’ἅμ’ Εὐρύαλος τρίτατος κίεν ἰσόθεος φὼς
Il,2,566,Μηκιστέος υἱὸς Ταλαϊονίδαο ἄνακτος
Il,2,567,συμπάντων δ’ἡγεῖτο βοὴν ἀγαθὸς Διομήδης
Il,2,568,τοῖσι δ’ἅμ’ ὀγδώκοντα μέλαιναι νῆες ἕποντο
Il,2,569,Οἳ δὲ Μυκήνας εἶχον ἐϋκτίμενον πτολίεθρον
Il,2,570,ἀφνειόν τε Κόρινθον ἐϋκτιμένας τε Κλεωνάς
Il,2,571,Ὀρνειάς τ’ἐνέμοντο Ἀραιθυρέην τ’ἐρατεινὴν
Il,2,572,καὶ Σικυῶν’ ὅθ’ ἄρ’ Ἄδρηστος πρῶτ’ ἐμβασίλευεν
Il,2,573,οἵ θ’Ὑπερησίην τε καὶ αἰπεινὴν Γονόεσσαν
Il,2,574,Πελλήνην τ’εἶχον ἠδ’ Αἴγιον ἀμφενέμοντο
Il,2,575,Αἰγιαλόν τ’ἀνὰ πάντα καὶ ἀμφ’ Ἑλίκην εὐρεῖαν
Il,2,576,τῶν ἑκατὸν νηῶν ἦρχε κρείων Ἀγαμέμνων
Il,2,577,Ἀτρεΐδης ἅμα τῷ γε πολὺ πλεῖστοι καὶ ἄριστοι
Il,2,578,λαοὶ ἕποντ’ ἐν δ’αὐτὸς ἐδύσετο νώροπα χαλκὸν
Il,2,579,κυδιόων πᾶσιν δὲ μετέπρεπεν ἡρώεσσιν
Il,2,580,οὕνεκ’ ἄριστος ἔην πολὺ δὲ πλείστους ἄγε λαούς
Il,2,581,Οἳ δ’εἶχον κοίλην Λακεδαίμονα κητώεσσαν
Il,2,582,Φᾶρίν τε Σπάρτην τε πολυτρήρωνά τε Μέσσην
Il,2,583,Βρυσειάς τ’ἐνέμοντο καὶ Αὐγειὰς ἐρατεινάς
Il,2,584,οἵ τ’ἄρ’ Ἀμύκλας εἶχον Ἕλος τ’ἔφαλον πτολίεθρον
Il,2,585,οἵ τε Λάαν εἶχον ἠδ’ Οἴτυλον ἀμφενέμοντο
Il,2,586,τῶν οἱ ἀδελφεὸς ἦρχε βοὴν ἀγαθὸς Μενέλαος
Il,2,587,ἑξήκοντα νεῶν ἀπάτερθε δὲ θωρήσσοντο
Il,2,588,ἐν δ’αὐτὸς κίεν ᾗσι προθυμίῃσι πεποιθὼς
Il,2,589,ὀτρύνων πόλεμον δέ μάλιστα δὲ ἵετο θυμῷ
Il,2,590,τίσασθαι Ἑλένης ὁρμήματά τε στοναχάς τε
Il,2,591,Οἳ δὲ Πύλον τ’ἐνέμοντο καὶ Ἀρήνην ἐρατεινὴν
Il,2,592,καὶ Θρύον Ἀλφειοῖο πόρον καὶ ἐΰκτιτον Αἰπὺ
Il,2,593,καὶ Κυπαρισσήεντα καὶ Ἀμφιγένειαν ἔναιον
Il,2,594,καὶ Πτελεὸν καὶ Ἕλος καὶ Δώριον ἔνθά τε Μοῦσαι
Il,2,595,ἀντόμεναι Θάμυριν τὸν Θρήϊκα παῦσαν ἀοιδῆς
Il,2,596,Οἰχαλίηθεν ἰόντα παρ’ Εὐρύτου Οἰχαλιῆος
Il,2,597,στεῦτο γὰρ εὐχόμενος νικησέμεν εἴ περ ἂν αὐταὶ
Il,2,598,Μοῦσαι ἀείδοιεν κοῦραι Διὸς αἰγιόχοιο
Il,2,599,αἳ δὲ χολωσάμεναι πηρὸν θέσαν αὐτὰρ ἀοιδὴν
Il,2,600,θεσπεσίην ἀφέλοντο καὶ ἐκλέλαθον κιθαριστύν
Il,2,601,τῶν αὖθ’ ἡγεμόνευε Γερήνιος ἱππότα Νέστωρ
Il,2,602,τῷ δ’ἐνενήκοντα γλαφυραὶ νέες ἐστιχόωντο
Il,2,603,Οἳ δ’ἔχον Ἀρκαδίην ὑπὸ Κυλλήνης ὄρος αἰπὺ
Il,2,604,Αἰπύτιον παρὰ τύμβον ἵν’ ἀνέρες ἀγχιμαχηταί
Il,2,605,οἳ Φενεόν τ’ἐνέμοντο καὶ Ὀρχομενὸν πολύμηλον
Il,2,606,’Ρίπην τε Στρατίην τε καὶ ἠνεμόεσσαν Ἐνίσπην
Il,2,607,καὶ Τεγέην εἶχον καὶ Μαντινέην ἐρατεινὴν
Il,2,608,Στύμφηλόν τ’εἶχον καὶ Παρρασίην ἐνέμοντο
Il,2,609,τῶν ἦρχ’ Ἀγκαίοιο πάϊς κρείων Ἀγαπήνωρ
Il,2,610,ἑξήκοντα νεῶν πολέες δ’ἐν νηῒ ἑκάστῃ
Il,2,611,Ἀρκάδες ἄνδρες ἔβαινον ἐπιστάμενοι πολεμίζειν
Il,2,612,Αὐτὸς γάρ σφιν δῶκεν ἄναξ ἀνδρῶν Ἀγαμέμνων
Il,2,613,νῆας ἐϋσσέλμους περάαν ἐπὶ οἴνοπα πόντον
Il,2,614,Ἀτρεΐδης ἐπεὶ οὔ σφι θαλάσσια ἔργα μεμήλει
Il,2,615,Οἳ δ’ἄρα Βουπράσιόν τε καὶ Ἤλιδα δῖαν ἔναιον
Il,2,616,ὅσσον ἐφ’ Ὑρμίνη καὶ Μύρσινος ἐσχατόωσα
Il,2,617,πέτρη τ’Ὠλενίη καὶ Ἀλήσιον ἐντὸς ἐέργει
Il,2,618,τῶν αὖ τέσσαρες ἀρχοὶ ἔσαν δέκα δ’ἀνδρὶ ἑκάστῳ
Il,2,619,νῆες ἕποντο θοαί πολέες δ’ἔμβαινον Ἐπειοί
Il,2,620,Τῶν μὲν ἄρ’ Ἀμφίμαχος καὶ Θάλπιος ἡγησάσθην
Il,2,621,υἷες ὃ μὲν Κτεάτου ὃ δ’ἄρ’ Εὐρύτου Ἀκτορίωνε
Il,2,622,τῶν δ’Ἀμαρυγκεΐδης ἦρχε κρατερὸς Διώρης
Il,2,623,τῶν δὲ τετάρτων ἦρχε Πολύξεινος θεοειδὴς
Il,2,624,υἱὸς Ἀγασθένεος Αὐγηϊάδαο ἄνακτος
Il,2,625,Οἳ δ’ἐκ Δουλιχίοιο Ἐχινάων θ’ἱεράων
Il,2,626,νήσων αἳ ναίουσι πέρην ἁλὸς Ἤλιδος ἄντα
Il,2,627,τῶν αὖθ’ ἡγεμόνευε Μέγης ἀτάλαντος Ἄρηϊ
Il,2,628,Φυλεΐδης ὃν τίκτε Διῒ φίλος ἱππότα Φυλεύς
Il,2,629,ὅς ποτε Δουλίχιον δ’ἀπενάσσατο πατρὶ χολωθείς
Il,2,630,τῷ δ’ἅμα τεσσαράκοντα μέλαιναι νῆες ἕποντο
Il,2,631,Αὐτὰρ Ὀδυσσεὺς ἦγε Κεφαλλῆνας μεγαθύμους
Il,2,632,οἵ ῥ’Ἰθάκην εἶχον καὶ Νήριτον εἰνοσίφυλλον
Il,2,633,καὶ Κροκύλει’ ἐνέμοντο καὶ Αἰγίλιπα τρηχεῖαν
Il,2,634,οἵ τε Ζάκυνθον ἔχον ἠδ’ οἳ Σάμον ἀμφενέμοντο
Il,2,635,οἵ τ’ἤπειρον ἔχον ἠδ’ ἀντιπέραι’ ἐνέμοντο
Il,2,636,τῶν μὲν Ὀδυσσεὺς ἦρχε Διὶ μῆτιν ἀτάλαντος
Il,2,637,τῷ δ’ἅμα νῆες ἕποντο δυώδεκα μιλτοπάρῃοι
Il,2,638,Αἰτωλῶν δ’ἡγεῖτο Θόας Ἀνδραίμονος υἱός
Il,2,639,οἳ Πλευρῶν’ ἐνέμοντο καὶ Ὤλενον ἠδὲ Πυλήνην
Il,2,640,Χαλκίδα τ’ἀγχίαλον Καλυδῶνά τε πετρήεσσαν
Il,2,641,οὐ γὰρ ἔτ’ Οἰνῆος μεγαλήτορος υἱέες ἦσαν
Il,2,642,οὐδ’ ἄρ’ ἔτ’ αὐτὸς ἔην θάνε δὲ ξανθὸς Μελέαγρος
Il,2,643,τῷ δ’ἐπὶ πάντ’ ἐτέταλτο ἀνασσέμεν Αἰτωλοῖσι
Il,2,644,τῷ δ’ἅμα τεσσαράκοντα μέλαιναι νῆες ἕποντο
Il,2,645,Κρητῶν δ’Ἰδομενεὺς δουρὶ κλυτὸς ἡγεμόνευεν
Il,2,646,οἳ Κνωσόν τ’εἶχον Γόρτυνά τε τειχιόεσσαν
Il,2,647,Λύκτον Μίλητόν τε καὶ ἀργινόεντα Λύκαστον
Il,2,648,Φαιστόν τε ’Ρύτιόν τε πόλεις εὖ ναιετοώσας
Il,2,649,ἄλλοι θ’οἳ Κρήτην ἑκατόμπολιν ἀμφενέμοντο
Il,2,650,Τῶν μὲν ἄρ’ Ἰδομενεὺς δουρὶ κλυτὸς ἡγεμόνευε
Il,2,651,Μηριόνης τ’ἀτάλαντος Ἐνυαλίῳ ἀνδρειφόντῃ
Il,2,652,τοῖσι δ’ἅμ’ ὀγδώκοντα μέλαιναι νῆες ἕποντο
Il,2,653,Τληπόλεμος δ’Ἡρακλεΐδης ἠΰς τε μέγας τε
Il,2,654,ἐκ ’Ρόδου ἐννέα νῆας ἄγεν ’Ροδίων ἀγερώχων
Il,2,655,οἳ ’Ρόδον ἀμφενέμοντο διὰ τρίχα κοσμηθέντες
Il,2,656,Λίνδον Ἰηλυσόν τε καὶ ἀργινόεντα Κάμειρον
Il,2,657,Τῶν μὲν Τληπόλεμος δουρὶ κλυτὸς ἡγεμόνευεν
Il,2,658,ὃν τέκεν Ἀστυόχεια βίῃ Ἡρακληείῃ
Il,2,659,τὴν ἄγετ’ ἐξ Ἐφύρης ποταμοῦ ἄπο Σελλήεντος
Il,2,660,πέρσας ἄστεα πολλὰ διοτρεφέων αἰζηῶν
Il,2,661,Τληπόλεμος δ’ἐπεὶ οὖν τράφ’ ἐνὶ μεγάρῳ εὐπήκτῳ
Il,2,662,αὐτίκα πατρὸς ἑοῖο φίλον μήτρωα κατέκτα
Il,2,663,ἤδη γηράσκοντα Λικύμνιον ὄζον Ἄρηος
Il,2,664,αἶψα δὲ νῆας ἔπηξε πολὺν δ’ὅ γε λαὸν ἀγείρας
Il,2,665,βῆ φεύγων ἐπὶ πόντον ἀπείλησαν γάρ οἱ ἄλλοι
Il,2,666,υἱέες υἱωνοί τε βίης Ἡρακληείης
Il,2,667,Αὐτὰρ ὅ γ’ἐς ’Ρόδον ἷξεν ἀλώμενος ἄλγεα πάσχων
Il,2,668,τριχθὰ δὲ ᾤκηθεν καταφυλαδόν ἠδὲ φίληθεν
Il,2,669,ἐκ Διός ὅς τε θεοῖσι καὶ ἀνθρώποισιν ἀνάσσει
Il,2,670,καί σφιν θεσπέσιον πλοῦτον κατέχευε Κρονίων
Il,2,671,Νιρεὺς αὖ Σύμηθεν ἄγε τρεῖς νῆας ἐΐσας
Il,2,672,Νιρεὺς Ἀγλαΐης υἱὸς Χαρόποιό τ’ἄνακτος
Il,2,673,Νιρεύς ὃς κάλλιστος ἀνὴρ ὑπὸ Ἴλιον ἦλθε
Il,2,674,τῶν ἄλλων Δαναῶν μετ’ ἀμύμονα Πηλεΐωνα
Il,2,675,ἀλλ’ ἀλαπαδνὸς ἔην παῦρος δέ οἱ εἵπετο λαός
Il,2,676,Οἳ δ’ἄρα Νίσυρόν τ’εἶχον Κράπαθόν τε Κάσον τε
Il,2,677,καὶ Κῶν Εὐρυπύλοιο πόλιν νήσους τε Καλύδνας
Il,2,678,τῶν αὖ Φείδιππός τε καὶ Ἄντιφος ἡγησάσθην
Il,2,679,Θεσσαλοῦ υἷε δύω Ἡρακλεΐδαο ἄνακτος
Il,2,680,τοῖς δὲ τριήκοντα γλαφυραὶ νέες ἐστιχόωντο
Il,2,681,Νῦν αὖ τοὺς ὅσσοι τὸ Πελασγικὸν Ἄργος ἔναιον
Il,2,682,οἵ τ’Ἄλον οἵ τ’Ἀλόπην οἵ τε Τρηχῖνα νέμοντο
Il,2,683,οἵ τ’εἶχον Φθίην ἠδ’ Ἑλλάδα καλλιγύναικα
Il,2,684,Μυρμιδόνες δὲ καλεῦντο καὶ Ἕλληνες καὶ Ἀχαιοί
Il,2,685,τῶν αὖ πεντήκοντα νεῶν ἦν ἀρχὸς Ἀχιλλεύς
Il,2,686,Ἀλλ’ οἵ γ’οὐ πολέμοιο δυσηχέος ἐμνώοντο
Il,2,687,οὐ γὰρ ἔην ὅς τίς σφιν ἐπὶ στίχας ἡγήσαιτο
Il,2,688,κεῖτο γὰρ ἐν νήεσσι ποδάρκης δῖος Ἀχιλλεὺς
Il,2,689,κούρης χωόμενος Βρισηΐδος ἠϋκόμοιο
Il,2,690,τὴν ἐκ Λυρνησσοῦ ἐξείλετο πολλὰ μογήσας
Il,2,691,Λυρνησσὸν διαπορθήσας καὶ τείχεα Θήβης
Il,2,692,κὰδ δὲ Μύνητ’ ἔβαλεν καὶ Ἐπίστροφον ἐγχεσιμώρους
Il,2,693,υἱέας Εὐηνοῖο Σεληπιάδαο ἄνακτος
Il,2,694,τῆς ὅ γε κεῖτ’ ἀχέων τάχα δ’ἀνστήσεσθαι ἔμελλεν
Il,2,695,Οἳ δ’εἶχον Φυλάκην καὶ Πύρασον ἀνθεμόεντα
Il,2,696,Δήμητρος τέμενος Ἴτωνά τε μητέρα μήλων
Il,2,697,ἀγχίαλόν τ’Ἀντρῶνα ἰδὲ Πτελεὸν λεχεποίην
Il,2,698,τῶν αὖ Πρωτεσίλαος ἀρήϊος ἡγεμόνευε
Il,2,699,ζωὸς ἐών τότε δ’ἤδη ἔχεν κάτα γαῖα μέλαινα
Il,2,700,Τοῦ δὲ καὶ ἀμφιδρυφὴς ἄλοχος Φυλάκῃ ἐλέλειπτο
Il,2,701,καὶ δόμος ἡμιτελής τὸν δ’ἔκτανε Δάρδανος ἀνὴρ
Il,2,702,νηὸς ἀποθρῴσκοντα πολὺ πρώτιστον Ἀχαιῶν
Il,2,703,Οὐδὲ μὲν οὐδ’ οἳ ἄναρχοι ἔσαν πόθεόν γε μὲν ἀρχόν
Il,2,704,ἀλλά σφεας κόσμησε Ποδάρκης ὄζος Ἄρηος
Il,2,705,Ἰφίκλου υἱὸς πολυμήλου Φυλακίδαο
Il,2,706,αὐτοκασίγνητος μεγαθύμου Πρωτεσιλάου
Il,2,707,ὁπλότερος γενεῇ ὁ δ’ἅμα πρότερος καὶ ἀρείων
Il,2,708,ἥρως Πρωτεσίλαος ἀρήϊος οὐδέ τι λαοὶ
Il,2,709,δεύονθ’ ἡγεμόνος πόθεόν γε μὲν ἐσθλὸν ἐόντα
Il,2,710,τῷ δ’ἅμα τεσσαράκοντα μέλαιναι νῆες ἕποντο
Il,2,711,Οἳ δὲ Φερὰς ἐνέμοντο παραὶ Βοιβηΐδα λίμνην
Il,2,712,Βοίβην καὶ Γλαφύρας καὶ ἐϋκτιμένην Ἰαωλκόν
Il,2,713,τῶν ἦρχ’ Ἀδμήτοιο φίλος πάϊς ἕνδεκα νηῶν
Il,2,714,Εὔμηλος τὸν ὑπ’ Ἀδμήτῳ τέκε δῖα γυναικῶν
Il,2,715,Ἄλκηστις Πελίαο θυγατρῶν εἶδος ἀρίστη
Il,2,716,Οἳ δ’ἄρα Μηθώνην καὶ Θαυμακίην ἐνέμοντο
Il,2,717,καὶ Μελίβοιαν ἔχον καὶ Ὀλιζῶνα τρηχεῖαν
Il,2,718,τῶν δὲ Φιλοκτήτης ἦρχεν τόξων ἐῢ εἰδὼς
Il,2,719,ἑπτὰ νεῶν ἐρέται δ’ἐν ἑκάστῃ πεντήκοντα
Il,2,720,ἐμβέβασαν τόξων εὖ εἰδότες ἶφι μάχεσθαι
Il,2,721,Ἀλλ’ ὃ μὲν ἐν νήσῳ κεῖτο κρατέρ’ ἄλγεα πάσχων
Il,2,722,Λήμνῳ ἐν ἠγαθέῃ ὅθι μιν λίπον υἷες Ἀχαιῶν
Il,2,723,ἕλκεϊ μοχθίζοντα κακῷ ὀλοόφρονος ὕδρου
Il,2,724,ἔνθ’ ὅ γε κεῖτ’ ἀχέων τάχα δὲ μνήσεσθαι ἔμελλον
Il,2,725,Ἀργεῖοι παρὰ νηυσὶ Φιλοκτήταο ἄνακτος
Il,2,726,Οὐδὲ μὲν οὐδ’ οἳ ἄναρχοι ἔσαν πόθεόν γε μὲν ἀρχόν
Il,2,727,ἀλλὰ Μέδων κόσμησεν Ὀϊλῆος νόθος υἱός
Il,2,728,τόν ῥ’ἔτεκεν ’Ρήνη ὑπ’ Ὀϊλῆϊ πτολιπόρθῳ
Il,2,729,Οἳ δ’εἶχον Τρίκκην καὶ Ἰθώμην κλωμακόεσσαν
Il,2,730,οἵ τ’ἔχον Οἰχαλίην πόλιν Εὐρύτου Οἰχαλιῆος
Il,2,731,τῶν αὖθ’ ἡγείσθην Ἀσκληπιοῦ δύο παῖδε
Il,2,732,ἰητῆρ’ ἀγαθὼ Ποδαλείριος ἠδὲ Μαχάων
Il,2,733,τοῖς δὲ τριήκοντα γλαφυραὶ νέες ἐστιχόωντο
Il,2,734,Οἳ δ’ἔχον Ὀρμένιον οἵ τε κρήνην Ὑπέρειαν
Il,2,735,οἵ τ’ἔχον Ἀστέριον Τιτάνοιό τε λευκὰ κάρηνα
Il,2,736,τῶν ἦρχ’ Εὐρύπυλος Εὐαίμονος ἀγλαὸς υἱός
Il,2,737,τῷ δ’ἅμα τεσσαράκοντα μέλαιναι νῆες ἕποντο
Il,2,738,Οἳ δ’Ἄργισσαν ἔχον καὶ Γυρτώνην ἐνέμοντο
Il,2,739,Ὄρθην Ἠλώνην τε πόλιν τ’Ὀλοοσσόνα λευκήν
Il,2,740,τῶν αὖθ’ ἡγεμόνευε μενεπτόλεμος Πολυποίτης
Il,2,741,υἱὸς Πειριθόοιο τὸν ἀθάνατος τέκετο Ζεύς
Il,2,742,τόν ῥ’ὑπὸ Πειριθόῳ τέκετο κλυτὸς Ἱπποδάμεια
Il,2,743,ἤματι τῷ ὅτε Φῆρας ἐτίσατο λαχνήεντας
Il,2,744,τοὺς δ’ἐκ Πηλίου ὦσε καὶ Αἰθίκεσσι πέλασσεν
Il,2,745,οὐκ οἶος ἅμα τῷ γε Λεοντεὺς ὄζος Ἄρηος
Il,2,746,υἱὸς ὑπερθύμοιο Κορώνου Καινεΐδαο
Il,2,747,τοῖς δ’ἅμα τεσσαράκοντα μέλαιναι νῆες ἕποντο
Il,2,748,Γουνεὺς δ’ἐκ Κύφου ἦγε δύω καὶ εἴκοσι νῆας
Il,2,749,τῷ δ’Ἀινιῆνες ἕποντο μενεπτόλεμοί τε Περαιβοὶ
Il,2,750,οἳ περὶ Δωδώνην δυσχείμερον οἰκί’ ἔθεντο
Il,2,751,οἵ τ’ἀμφ’ ἱμερτὸν Τιταρησσὸν ἔργα νέμοντο
Il,2,752,ὅς ῥ’ἐς Πηνειὸν προΐει καλλίρροον ὕδωρ
Il,2,753,οὐδ’ ὅ γε Πηνειῷ συμμίσγεται ἀργυροδίνῃ
Il,2,754,ἀλλά τέ μιν καθύπερθεν ἐπιρρέει ἠΰτ’ ἔλαιον
Il,2,755,ὅρκου γὰρ δεινοῦ Στυγὸς ὕδατός ἐστιν ἀπορρώξ
Il,2,756,Μαγνήτων δ’ἦρχε Πρόθοος Τενθρηδόνος υἱός
Il,2,757,οἳ περὶ Πηνειὸν καὶ Πήλιον εἰνοσίφυλλον
Il,2,758,ναίεσκον τῶν μὲν Πρόθοος θοὸς ἡγεμόνευε
Il,2,759,τῷ δ’ἅμα τεσσαράκοντα μέλαιναι νῆες ἕποντο
Il,2,760,Οὗτοι ἄρ’ ἡγεμόνες Δαναῶν καὶ κοίρανοι ἦσαν
Il,2,761,τίς τὰρ τῶν ὄχ’ ἄριστος ἔην σύ μοι ἔννεπε Μοῦσα
Il,2,762,αὐτῶν ἠδ’ ἵππων οἳ ἅμ’ Ἀτρεΐδῃσιν ἕποντο
Il,2,763,Ἵπποι μὲν μέγ’ ἄρισται ἔσαν Φηρητιάδαο
Il,2,764,τὰς Εὔμηλος ἔλαυνε ποδώκεας ὄρνιθας ὣς
Il,2,765,ὄτριχας οἰέτεας σταφύληῥ ἐπὶ νῶτον ἐΐσας
Il,2,766,τὰς ἐν Πηρείῃ θρέψ’ ἀργυρότοξος Ἀπόλλων
Il,2,767,ἄμφω θηλείας φόβον Ἄρηος φορεούσας
Il,2,768,Ἀνδρῶν αὖ μέγ’ ἄριστος ἔην Τελαμώνιος Αἴας
Il,2,769,ὄφρ’ Ἀχιλεὺς μήνιεν ὃ γὰρ πολὺ φέρτατος ἦεν
Il,2,770,ἵπποι θ’οἳ φορέεσκον ἀμύμονα Πηλεΐωνα
Il,2,771,Ἀλλ’ ὃ μὲν ἐν νήεσσι κορωνίσι ποντοπόροισι
Il,2,772,κεῖτ’ ἀπομηνίσας Ἀγαμέμνονι ποιμένι λαῶν
Il,2,773,Ἀτρεΐδῃ λαοὶ δὲ παρὰ ῥηγμῖνι θαλάσσης
Il,2,774,δίσκοισιν τέρποντο καὶ αἰγανέῃσιν ἱέντες
Il,2,775,τόξοισίν θ’ἵπποι δὲ παρ’ ἅρμασιν οἷσιν ἕκαστος
Il,2,776,λωτὸν ἐρεπτόμενοι ἐλεόθρεπτόν τε σέλινον
Il,2,777,ἕστασαν ἅρματα δ’εὖ  πεπυκασμένα κεῖτο ἀνάκτων
Il,2,778,ἐν κλισίῃς οἳ δ’ἀρχὸν ἀρηΐφιλον ποθέοντες
Il,2,779,φοίτων ἔνθα καὶ ἔνθα κατὰ στρατὸν οὐδὲ μάχοντο
Il,2,780,Οἳ δ’ἄρ’ ἴσαν ὡς εἴ τε πυρὶ χθὼν πᾶσα νέμοιτο
Il,2,781,γαῖα δ’ὑπεστενάχιζε Διὶ ὣς τερπικεραύνῳ
Il,2,782,χωομένῳ ὅτε τ’ἀμφὶ Τυφωέϊ γαῖαν ἱμάσσῃ
Il,2,783,εἰν Ἀρίμοις ὅθι φασὶ Τυφωέος ἔμμεναι εὐνάς
Il,2,784,ὣς ἄρα τῶν ὑπὸ ποσσὶ μέγα στεναχίζετο γαῖα
Il,2,785,ἐρχομένων μάλα δ’ὦκα διέπρησσον πεδίοιο
Il,2,786,Τρωσὶν δ’ἄγγελος ἦλθε ποδήνεμος ὠκέα Ἶρις
Il,2,787,πὰρ Διὸς αἰγιόχοιο σὺν ἀγγελίῃ ἀλεγεινῇ
Il,2,788,οἳ δ’ἀγορὰς ἀγόρευον ἐπὶ Πριάμοιο θύρῃσι
Il,2,789,πάντες ὁμηγερέες ἠμὲν νέοι ἠδὲ γέροντες
Il,2,790,ἀγχοῦ δ’ἱσταμένη προσέφη πόδας ὠκέα Ἶρις
Il,2,791,εἴσατο δὲ φθογγὴν υἷϊ Πριάμοιο Πολίτῃ
Il,2,792,ὃς Τρώων σκοπὸς ἷζε ποδωκείῃσι πεποιθὼς
Il,2,793,τύμβῳ ἐπ’ ἀκροτάτῳ Αἰσυήταο γέροντος
Il,2,794,δέγμενος ὁππότε ναῦφιν ἀφορμηθεῖεν Ἀχαιοί
Il,2,795,τῷ μιν ἐεισαμένη προσέφη πόδας ὠκέα Ἶρις
Il,2,796,ὦ γέρον αἰεί τοι μῦθοι φίλοι ἄκριτοί εἰσιν
Il,2,797,ὥς ποτ’ ἐπ’ εἰρήνης πόλεμος δ’ἀλίαστος ὄρωρεν
Il,2,798,Ἤδη μὲν μάλα πολλὰ μάχας εἰσήλυθον ἀνδρῶν
Il,2,799,ἀλλ’ οὔ πω τοιόνδε τοσόνδέ τε λαὸν ὄπωπα
Il,2,800,λίην γὰρ φύλλοισιν ἐοικότες ἢ ψαμάθοισιν
Il,2,801,ἔρχονται πεδίοιο μαχησόμενοι προτὶ ἄστυ
Il,2,802,Ἕκτορ σοὶ δὲ μάλιστ’ ἐπιτέλλομαι ὧδε δὲ ῥέξαι
Il,2,803,πολλοὶ γὰρ κατὰ ἄστυ μέγα Πριάμου ἐπίκουροι
Il,2,804,ἄλλη δ’ἄλλων γλῶσσα πολυσπερέων ἀνθρώπων
Il,2,805,τοῖσιν ἕκαστος ἀνὴρ σημαινέτω οἷσί περ ἄρχει
Il,2,806,τῶν δ’ἐξηγείσθω κοσμησάμενος πολιήτας
Il,2,807,Ὣς ἔφαθ’ Ἕκτωρ δ’οὔ τι θεᾶς ἔπος ἠγνοίησεν
Il,2,808,αἶψα δ’ἔλυσ’ ἀγορήν ἐπὶ τεύχεα δ’ἐσσεύοντο
Il,2,809,πᾶσαι δ’ὠΐγνυντο πύλαι ἐκ δ’ἔσσυτο λαὸς
Il,2,810,πεζοί θ’ἱππῆές τε πολὺς δ’ὀρυμαγδὸς ὀρώρει
Il,2,811,Ἔστι δέ τις προπάροιθε πόληος αἰπεῖα κολώνη
Il,2,812,ἐν πεδίῳ ἀπάνευθε περίδρομος ἔνθα καὶ ἔνθα
Il,2,813,τὴν ἤτοι ἄνδρες Βατίειαν κικλήσκουσιν
Il,2,814,ἀθάνατοι δέ τε σῆμα πολυσκάρθμοιο Μυρίνης
Il,2,815,ἔνθα τότε Τρῶές τε διέκριθεν ἠδ’ ἐπίκουροι
Il,2,816,Τρωσὶ μὲν ἡγεμόνευε μέγας κορυθαίολος Ἕκτωρ
Il,2,817,Πριαμίδης ἅμα τῷ γε πολὺ πλεῖστοι καὶ ἄριστοι
Il,2,818,λαοὶ θωρήσσοντο μεμαότες ἐγχείῃσι
Il,2,819,Δαρδανίων αὖτ’ ἦρχεν ἐῢς πάϊς Ἀγχίσαο
Il,2,820,Αἰνείας τὸν ὑπ’ Ἀγχίσῃ τέκε δῖ’ Ἀφροδίτη
Il,2,821,Ἴδης ἐν κνημοῖσι θεὰ βροτῷ εὐνηθεῖσα
Il,2,822,οὐκ οἶος ἅμα τῷ γε δύω Ἀντήνορος υἷε
Il,2,823,Ἀρχέλοχός τ’Ἀκάμας τε μάχης εὖ εἰδότε πάσης
Il,2,824,Οἳ δὲ Ζέλειαν ἔναιον ὑπαὶ πόδα νείατον Ἴδης
Il,2,825,ἀφνειοὶ πίνοντες ὕδωρ μέλαν Αἰσήποιο
Il,2,826,Τρῶες τῶν αὖτ’ ἦρχε Λυκάονος ἀγλαὸς υἱὸς
Il,2,827,Πάνδαρος ᾧ καὶ τόξον Ἀπόλλων αὐτὸς ἔδωκεν
Il,2,828,Οἳ δ’Ἀδρήστειάν τ’εἶχον καὶ δῆμον Ἀπαισοῦ
Il,2,829,καὶ Πιτύειαν ἔχον καὶ Τηρείης ὄρος αἰπύ
Il,2,830,τῶν ἦρχ’ Ἄδρηστός τε καὶ Ἄμφιος λινοθώρηξ
Il,2,831,υἷε δύω Μέροπος Περκωσίου ὃς περὶ πάντων
Il,2,832,ᾔδεε μαντοσύνας οὐδὲ οὓς παῖδας ἔασκε
Il,2,833,στείχειν ἐς πόλεμον φθισήνορα τὼ δέ οἱ οὔ τι
Il,2,834,πειθέσθην κῆρες γὰρ ἄγον μέλανος θανάτοιο
Il,2,835,Οἳ δ’ἄρα Περκώτην καὶ Πράκτιον ἀμφενέμοντο
Il,2,836,καὶ Σηστὸν καὶ Ἄβυδον ἔχον καὶ δῖαν Ἀρίσβην
Il,2,837,τῶν αὖθ’ Ὑρτακίδης ἦρχ’ Ἄσιος ὄρχαμος ἀνδρῶν
Il,2,838,Ἄσιος Ὑρτακίδης ὃν Ἀρίσβηθεν φέρον ἵπποι
Il,2,839,αἴθωνες μεγάλοι ποταμοῦ ἄπο Σελλήεντος
Il,2,840,Ἱππόθοος δ’ἄγε φῦλα Πελασγῶν ἐγχεσιμώρων
Il,2,841,τῶν οἳ Λάρισαν ἐριβώλακα ναιετάασκον
Il,2,842,τῶν ἦρχ’ Ἱππόθοός τε Πύλαιός τ’ὄζος Ἄρηος
Il,2,843,υἷε δύω Λήθοιο Πελασγοῦ Τευταμίδαο
Il,2,844,Αὐτὰρ Θρήϊκας ἦγ’ Ἀκάμας καὶ Πείροος ἥρως
Il,2,845,ὅσσους Ἑλλήσποντος ἀγάρροος ἐντὸς ἐέργει
Il,2,846,Εὔφημος δ’ἀρχὸς Κικόνων ἦν αἰχμητάων
Il,2,847,υἱὸς Τροιζήνοιο διοτρεφέος Κεάδαο
Il,2,848,Αὐτὰρ Πυραίχμης ἄγε Παίονας ἀγκυλοτόξους
Il,2,849,τηλόθεν ἐξ Ἀμυδῶνος ἀπ’ Ἀξιοῦ εὐρὺ ῥέοντος
Il,2,850,Ἀξιοῦ οὗ κάλλιστον ὕδωρ ἐπικίδναται αἶαν
Il,2,851,Παφλαγόνων δ’ἡγεῖτο Πυλαιμένεος λάσιον κῆρ
Il,2,852,ἐξ Ἐνετῶν ὅθεν ἡμιόνων γένος ἀγροτεράων
Il,2,853,οἵ ῥα Κύτωρον ἔχον καὶ Σήσαμον ἀμφενέμοντο
Il,2,854,ἀμφί τε Παρθένιον ποταμὸν κλυτὰ δώματ’ ἔναιον
Il,2,855,Κρῶμνάν τ’Αἰγιαλόν τε καὶ ὑψηλοὺς Ἐρυθίνους
Il,2,856,Αὐτὰρ Ἁλιζώνων Ὀδίος καὶ Ἐπίστροφος ἦρχον
Il,2,857,τηλόθεν ἐξ Ἀλύβης ὅθεν ἀργύρου ἐστὶ γενέθλη
Il,2,858,Μυσῶν δὲ Χρόμις ἦρχε καὶ Ἔννομος οἰωνιστής
Il,2,859,ἀλλ’ οὐκ οἰωνοῖσιν ἐρύσατο κῆρα μέλαιναν
Il,2,860,ἀλλ’ ἐδάμη ὑπὸ χερσὶ ποδώκεος Αἰακίδαο
Il,2,861,ἐν ποταμῷ ὅθι περ Τρῶας κεράϊζε καὶ ἄλλους
Il,2,862,Φόρκυς αὖ Φρύγας ἦγε καὶ Ἀσκάνιος θεοειδὴς
Il,2,863,τῆλ’ ἐξ Ἀσκανίης μέμασαν δ’ὑσμῖνι μάχεσθαι
Il,2,864,Μῄοσιν αὖ Μέσθλης τε καὶ Ἄντιφος ἡγησάσθην
Il,2,865,υἷε Ταλαιμένεος τὼ Γυγαίη τέκε λίμνη
Il,2,866,οἳ καὶ Μῄονας ἦγον ὑπὸ Τμώλῳ γεγαῶτας
Il,2,867,Νάστης αὖ Καρῶν ἡγήσατο βαρβαροφώνων
Il,2,868,οἳ Μίλητον ἔχον Φθιρῶν τ’ὄρος ἀκριτόφυλλον
Il,2,869,Μαιάνδρου τε ῥοὰς Μυκάλης τ’αἰπεινὰ κάρηνα
Il,2,870,τῶν μὲν ἄρ’ Ἀμφίμαχος καὶ Νάστης ἡγησάσθην
Il,2,871,Νάστης Ἀμφίμαχός τε Νομίονος ἀγλαὰ τέκνα
Il,2,872,ὃς καὶ χρυσὸν ἔχων πόλεμον δ’ἴεν ἠΰτε κούρη
Il,2,873,νήπιος οὐδέ τί οἱ τό γ’ἐπήρκεσε λυγρὸν ὄλεθρον
Il,2,874,ἀλλ’ ἐδάμη ὑπὸ χερσὶ ποδώκεος Αἰακίδαο
Il,2,875,ἐν ποταμῷ χρυσὸν δ’Ἀχιλεὺς ἐκόμισσε δαΐφρων
Il,2,876,Σαρπηδὼν δ’ἦρχεν Λυκίων καὶ Γλαῦκος ἀμύμων
Il,2,877,τηλόθεν ἐκ Λυκίης Ξάνθου ἄπο δινήεντος
Il,3,1,Αὐτὰρ ἐπεὶ κόσμηθεν ἅμ’ ἡγεμόνεσσιν ἕκαστοι
Il,3,2,Τρῶες μὲν κλαγγῇ τ’ἐνοπῇ τ’ἴσαν ὄρνιθες ὣς
Il,3,3,ἠΰτε περ κλαγγὴ γεράνων πέλει οὐρανόθι πρό
Il,3,4,αἵ τ’ἐπεὶ οὖν χειμῶνα φύγον καὶ ἀθέσφατον ὄμβρον
Il,3,5,κλαγγῇ ταί γε πέτονται ἐπ’ ὠκεανοῖο ῥοάων
Il,3,6,ἀνδράσι Πυγμαίοισι φόνον καὶ κῆρα φέρουσαι
Il,3,7,ἠέριαι δ’ἄρα ταί γε κακὴν ἔριδα προφέρονται
Il,3,8,Οἳ δ’ἄρ’ ἴσαν σιγῇ μένεα πνείοντες Ἀχαιοὶ
Il,3,9,ἐν θυμῷ μεμαῶτες ἀλεξέμεν ἀλλήλοισιν
Il,3,10,Εὖτ’ ὄρεος κορυφῇσι Νότος κατέχευεν ὀμίχλην
Il,3,11,ποιμέσιν οὔ τι φίλην κλέπτῃ δέ τε νυκτὸς ἀμείνω
Il,3,12,τόσσόν τίς τ’ἐπιλεύσσει ὅσον τ’ἐπὶ λᾶαν ἵησιν
Il,3,13,ὣς ἄρα τῶν ὑπὸ ποσσὶ κονίσαλος ὄρνυτ’ ἀελλὴς
Il,3,14,ἐρχομένων μάλα δ’ὦκα διέπρησσον πεδίοιο
Il,3,15,Οἳ δ’ὅτε δὴ σχεδὸν ἦσαν ἐπ’ ἀλλήλοισιν ἰόντες
Il,3,16,Τρωσὶν μὲν προμάχιζεν Ἀλέξανδρος θεοειδὴς
Il,3,17,παρδαλέην ὤμοισιν ἔχων καὶ καμπύλα τόξα
Il,3,18,καὶ ξίφος αὐτὰρ δοῦρε δύω κεκορυθμένα χαλκῷ
Il,3,19,πάλλων Ἀργείων προκαλίζετο πάντας ἀρίστους
Il,3,20,ἀντίβιον μαχέσασθαι ἐν αἰνῇ δηϊοτῆτι
Il,3,21,Τὸν δ’ὡς οὖν ἐνόησεν ἀρηΐφιλος Μενέλαος
Il,3,22,ἐρχόμενον προπάροιθεν ὁμίλου μακρὰ βιβάντα
Il,3,23,ὥς τε λέων ἐχάρη μεγάλῳ ἐπὶ σώματι κύρσας
Il,3,24,εὑρὼν ἢ ἔλαφον κεραὸν ἢ ἄγριον αἶγα
Il,3,25,πεινάων μάλα γάρ τε κατεσθίει εἴ περ ἂν αὐτὸν
Il,3,26,σεύωνται ταχέες τε κύνες θαλεροί τ’αἰζηοί
Il,3,27,ὣς ἐχάρη Μενέλαος Ἀλέξανδρον θεοειδέα
Il,3,28,ὀφθαλμοῖσιν ἰδών φάτο γὰρ τίσεσθαι ἀλείτην
Il,3,29,αὐτίκα δ’ἐξ ὀχέων σὺν τεύχεσιν ἆλτο χαμᾶζε
Il,3,30,Τὸν δ’ὡς οὖν ἐνόησεν Ἀλέξανδρος θεοειδὴς
Il,3,31,ἐν προμάχοισι φανέντα κατεπλήγη φίλον ἦτορ
Il,3,32,ἂψ δ’ἑτάρων εἰς ἔθνος ἐχάζετο κῆρ’ ἀλεείνων
Il,3,33,Ὡς δ’ὅτε τίς τε δράκοντα ἰδὼν παλίνορσος ἀπέστη
Il,3,34,οὔρεος ἐν βήσσῃς ὑπό τε τρόμος ἔλλαβε γυῖα
Il,3,35,ἂψ δ’ἀνεχώρησεν ὦχρός τέ μιν εἷλε παρειάς
Il,3,36,ὣς αὖτις καθ’ ὅμιλον ἔδυ Τρώων ἀγερώχων
Il,3,37,δείσας Ἀτρέος υἱὸν Ἀλέξανδρος θεοειδής
Il,3,38,Τὸν δ’Ἕκτωρ νείκεσσεν ἰδὼν αἰσχροῖς ἐπέεσσιν
Il,3,39,Δύσπαρι εἶδος ἄριστε γυναιμανὲς ἠπεροπευτὰ
Il,3,40,αἴθ’ ὄφελες ἄγονός τ’ἔμεναι ἄγαμός τ’ἀπολέσθαι
Il,3,41,καί κε τὸ βουλοίμην καί κεν πολὺ κέρδιον ἦεν
Il,3,42,ἢ οὕτω λώβην τ’ἔμεναι καὶ ὑπόψιον ἄλλων
Il,3,43,Ἦ που καγχαλόωσι κάρη κομόωντες Ἀχαιοὶ
Il,3,44,φάντες ἀριστῆα πρόμον ἔμμεναι οὕνεκα καλὸν
Il,3,45,εἶδος ἔπ’ ἀλλ’ οὐκ ἔστι βίη φρεσὶν οὐδέ τις ἀλκή
Il,3,46,Ἦ τοιόσδε ἐὼν ἐν ποντοπόροισι νέεσσι
Il,3,47,πόντον ἐπιπλώσας ἑτάρους ἐρίηρας ἀγείρας
Il,3,48,μιχθεὶς ἀλλοδαποῖσι γυναῖκ’ εὐειδέ’ ἀνῆγες
Il,3,49,ἐξ ἀπίης γαίης νυὸν ἀνδρῶν αἰχμητάων
Il,3,50,πατρί τε σῷ μέγα πῆμα πόληΐ τε παντί τε δήμῳ
Il,3,51,δυσμενέσιν μὲν χάρμα κατηφείην δὲ σοὶ αὐτῷ;
Il,3,52,οὐκ ἂν δὴ μείνειας ἀρηΐφιλον Μενέλαον;
Il,3,53,γνοίης χ’οἵου φωτὸς ἔχεις θαλερὴν παράκοιτιν
Il,3,54,οὐκ ἄν τοι χραίσμῃ κίθαρις τά τε δῶρ’ Ἀφροδίτης
Il,3,55,ἥ τε κόμη τό τε εἶδος ὅτ’ ἐν κονίῃσι μιγείης
Il,3,56,Ἀλλὰ μάλα Τρῶες δειδήμονες ἦ τέ κεν ἤδη
Il,3,57,λάϊνον ἕσσο χιτῶνα κακῶν ἕνεχ’ ὅσσα ἔοργας
Il,3,58,Τὸν δ’αὖτε προσέειπεν Ἀλέξανδρος θεοειδής
Il,3,59,Ἕκτορ ἐπεί με κατ’ αἶσαν ἐνείκεσας οὐδ’ ὑπὲρ αἶσαν
Il,3,60,αἰεί τοι κραδίη πέλεκυς ὥς ἐστιν ἀτειρὴς
Il,3,61,ὅς τ’εἶσιν διὰ δουρὸς ὑπ’ ἀνέρος ὅς ῥά τε τέχνῃ
Il,3,62,νήϊον ἐκτάμνῃσιν ὀφέλλει δ’ἀνδρὸς ἐρωήν
Il,3,63,ὣς σοὶ ἐνὶ στήθεσσιν ἀτάρβητος νόος ἐστί
Il,3,64,μή μοι δῶρ’ ἐρατὰ πρόφερε χρυσέης Ἀφροδίτης
Il,3,65,οὔ τοι ἀπόβλητ’ ἐστὶ θεῶν ἐρικυδέα δῶρα
Il,3,66,ὅσσά κεν αὐτοὶ δῶσιν ἑκὼν δ’οὐκ ἄν τις ἕλοιτο
Il,3,67,νῦν αὖτ’ εἴ μ’ἐθέλεις πολεμίζειν ἠδὲ μάχεσθαι
Il,3,68,ἄλλους μὲν κάθισον Τρῶας καὶ πάντας Ἀχαιούς
Il,3,69,αὐτὰρ ἔμ’ ἐν μέσσῳ καὶ ἀρηΐφιλον Μενέλαον
Il,3,70,συμβάλετ’ ἀμφ’ Ἑλένῃ καὶ κτήμασι πᾶσι μάχεσθαι
Il,3,71,ὁππότερος δέ κε νικήσῃ κρείσσων τε γένηται
Il,3,72,κτήμαθ’ ἑλὼν εὖ πάντα γυναῖκά τε οἴκαδ’ ἀγέσθω
Il,3,73,οἳ δ’ἄλλοι φιλότητα καὶ ὅρκια πιστὰ ταμόντες
Il,3,74,ναίοιτε Τροίην ἐριβώλακα τοὶ δὲ νεέσθων
Il,3,75,Ἄργος ἐς ἱππόβοτον καὶ Ἀχαιΐδα καλλιγύναικα
Il,3,76,Ὣς ἔφαθ’ Ἕκτωρ δ’αὖτ’  ἐχάρη μέγα μῦθον ἀκούσας
Il,3,77,καί ῥ’ἐς μέσσον ἰὼν Τρώων ἀνέεργε φάλαγγας
Il,3,78,μέσσου δουρὸς ἑλών τοὶ δ’ἱδρύνθησαν ἅπαντες
Il,3,79,Τῷ δ’ἐπετοξάζοντο κάρη κομόωντες Ἀχαιοὶ
Il,3,80,ἰοῖσίν τε τιτυσκόμενοι λάεσσί τ’ἔβαλλον
Il,3,81,αὐτὰρ ὃ μακρὸν ἄϋσεν ἄναξ ἀνδρῶν Ἀγαμέμνων
Il,3,82,ἴσχεσθ’ Ἀργεῖοι μὴ βάλλετε κοῦροι Ἀχαιῶν
Il,3,83,στεῦται γάρ τι ἔπος ἐρέειν κορυθαίολος Ἕκτωρ
Il,3,84,Ὣς ἔφαθ’ οἳ δ’ἔσχοντο μάχης ἄνεῴ τ’ἐγένοντο
Il,3,85,ἐσσυμένως Ἕκτωρ δὲ μετ’ ἀμφοτέροισιν ἔειπε
Il,3,86,κέκλυτέ μευ Τρῶες καὶ ἐϋκνήμιδες Ἀχαιοὶ
Il,3,87,μῦθον Ἀλεξάνδροιο τοῦ εἵνεκα νεῖκος ὄρωρεν
Il,3,88,Ἄλλους μὲν κέλεται Τρῶας καὶ πάντας Ἀχαιοὺς
Il,3,89,τεύχεα κάλ’ ἀποθέσθαι ἐπὶ χθονὶ πουλυβοτείρῃ
Il,3,90,αὐτὸν δ’ἐν μέσσῳ καὶ ἀρηΐφιλον Μενέλαον
Il,3,91,οἴους ἀμφ’ Ἑλένῃ καὶ κτήμασι πᾶσι μάχεσθαι
Il,3,92,Ὁππότερος δέ κε νικήσῃ κρείσσων τε γένηται
Il,3,93,κτήμαθ’ ἑλὼν εὖ πάντα γυναῖκά τε οἴκαδ’ ἀγέσθω
Il,3,94,οἳ δ’ἄλλοι φιλότητα καὶ ὅρκια πιστὰ τάμωμεν
Il,3,95,Ὣς ἔφαθ’ οἳ δ’ἄρα πάντες ἀκὴν ἐγένοντο σιωπῇ
Il,3,96,τοῖσι δὲ καὶ μετέειπε βοὴν ἀγαθὸς Μενέλαος
Il,3,97,κέκλυτε νῦν καὶ ἐμεῖο μάλιστα γὰρ ἄλγος ἱκάνει
Il,3,98,θυμὸν ἐμόν φρονέω δὲ διακρινθήμεναι ἤδη
Il,3,99,Ἀργείους καὶ Τρῶας ἐπεὶ κακὰ πολλὰ πέπασθε
Il,3,100,εἵνεκ’ ἐμῆς ἔριδος καὶ Ἀλεξάνδρου ἕνεκ’ ἀρχῆς
Il,3,101,ἡμέων δ’ὁπποτέρῳ θάνατος καὶ μοῖρα τέτυκται
Il,3,102,τεθναίη ἄλλοι δὲ διακρινθεῖτε τάχιστα
Il,3,103,Οἴσετε ἄρν’ ἕτερον λευκόν ἑτέρην δὲ μέλαιναν
Il,3,104,Γῇ τε καὶ Ἠελίῳ Διὶ δ’ἡμεῖς οἴσομεν ἄλλον
Il,3,105,ἄξετε δὲ Πριάμοιο βίην ὄφρ’ ὅρκια τάμνῃ
Il,3,106,αὐτός ἐπεί οἱ παῖδες ὑπερφίαλοι καὶ ἄπιστοι
Il,3,107,μή τις ὑπερβασίῃ Διὸς ὅρκια δηλήσηται
Il,3,108,Αἰεὶ δ’ὁπλοτέρων ἀνδρῶν φρένες ἠερέθονται
Il,3,109,οἷς δ’ὁ γέρων μετέῃσιν ἅμα πρόσσω καὶ ὀπίσσω
Il,3,110,λεύσσει ὅπως ὄχ’ ἄριστα μετ’ ἀμφοτέροισι γένηται
Il,3,111,Ὣς ἔφαθ’ οἳ δ’ἐχάρησαν Ἀχαιοί τε Τρῶές τε
Il,3,112,ἐλπόμενοι παύσασθαι ὀϊζυροῦ πολέμοιο
Il,3,113,Καί ῥ’ἵππους μὲν ἔρυξαν ἐπὶ στίχας ἐκ δ’ἔβαν αὐτοί
Il,3,114,τεύχεά τ’ἐξεδύοντο τὰ μὲν κατέθεντ’ ἐπὶ γαίῃ
Il,3,115,πλησίον ἀλλήλων ὀλίγη δ’ἦν ἀμφὶς ἄρουρα
Il,3,116,Ἕκτωρ δὲ προτὶ ἄστυ δύω κήρυκας ἔπεμπε
Il,3,117,καρπαλίμως ἄρνάς τε φέρειν Πρίαμόν τε καλέσσαι
Il,3,118,αὐτὰρ ὃ Ταλθύβιον προΐει κρείων Ἀγαμέμνων
Il,3,119,νῆας ἔπι γλαφυρὰς ἰέναι ἠδ’ ἄρν’ ἐκέλευεν
Il,3,120,οἰσέμεναι ὃ δ’ἄρ’ οὐκ ἀπίθησ’ Ἀγαμέμνονι δίῳ
Il,3,121,Ἶρις δ’αὖθ’ Ἑλένῃ λευκωλένῳ ἄγγελος ἦλθεν
Il,3,122,εἰδομένη γαλόῳ Ἀντηνορίδαο δάμαρτι
Il,3,123,τὴν Ἀντηνορίδης εἶχε κρείων Ἑλικάων
Il,3,124,Λαοδίκην Πριάμοιο θυγατρῶν εἶδος ἀρίστην
Il,3,125,Τὴν δ’εὗρ’ ἐν μεγάρῳ ἣ δὲ μέγαν ἱστὸν ὕφαινε
Il,3,126,δίπλακα πορφυρέην πολέας δ’ἐνέπασσεν ἀέθλους
Il,3,127,Τρώων θ’ἱπποδάμων καὶ Ἀχαιῶν χαλκοχιτώνων
Il,3,128,οὕς ἑθεν εἵνεκ’ ἔπασχον ὑπ’ Ἄρηος παλαμάων
Il,3,129,ἀγχοῦ δ’ἱσταμένη προσέφη πόδας ὠκέα Ἶρις
Il,3,130,δεῦρ’ ἴθι νύμφα φίλη ἵνα θέσκελα ἔργα ἴδηαι
Il,3,131,Τρώων θ’ἱπποδάμων καὶ Ἀχαιῶν χαλκοχιτώνων
Il,3,132,οἳ πρὶν ἐπ’ ἀλλήλοισι φέρον πολύδακρυν Ἄρηα
Il,3,133,ἐν πεδίῳ ὀλοοῖο λιλαιόμενοι πολέμοιο
Il,3,134,οἳ δὴ νῦν ἕαται σιγῇ πόλεμος δὲ πέπαυται
Il,3,135,ἀσπίσι κεκλιμένοι παρὰ δ’ἔγχεα μακρὰ πέπηγεν
Il,3,136,Αὐτὰρ Ἀλέξανδρος καὶ ἀρηΐφιλος Μενέλαος
Il,3,137,μακρῇς ἐγχείῃσι μαχήσονται περὶ σεῖο
Il,3,138,τῷ δέ κε νικήσαντι φίλη κεκλήσῃ ἄκοιτις
Il,3,139,Ὣς εἰποῦσα θεὰ γλυκὺν ἵμερον ἔμβαλε θυμῷ
Il,3,140,ἀνδρός τε προτέρου καὶ ἄστεος ἠδὲ τοκήων
Il,3,141,αὐτίκα δ’ἀργεννῇσι καλυψαμένη ὀθόνῃσιν
Il,3,142,ὁρμᾶτ’ ἐκ θαλάμοιο τέρεν κατὰ δάκρυ χέουσα
Il,3,143,οὐκ οἴη ἅμα τῇ γε καὶ ἀμφίπολοι δύ’ ἕποντο
Il,3,144,Αἴθρη Πιτθῆος θυγάτηρ Κλυμένη τε βοῶπις
Il,3,145,αἶψα δ’ἔπειθ’ ἵκανον ὅθι Σκαιαὶ πύλαι ἦσαν
Il,3,146,Οἳ δ’ἀμφὶ Πρίαμον καὶ Πάνθοον ἠδὲ Θυμοίτην
Il,3,147,Λάμπόν τε Κλυτίον θ’Ἱκετάονά τ’ὄζον Ἄρηος
Il,3,148,Οὐκαλέγων τε καὶ Ἀντήνωρ πεπνυμένω ἄμφω
Il,3,149,ἥατο δημογέροντες ἐπὶ Σκαιῇσι πύλῃσι
Il,3,150,γήραϊ δὴ πολέμοιο πεπαυμένοι ἀλλ’ ἀγορηταὶ
Il,3,151,ἐσθλοί τεττίγεσσιν ἐοικότες οἵ τε καθ’ ὕλην
Il,3,152,δενδρέῳ ἐφεζόμενοι ὄπα λειριόεσσαν ἱεῖσι
Il,3,153,τοῖοι ἄρα Τρώων ἡγήτορες ἧντ’ ἐπὶ πύργῳ
Il,3,154,Οἳ δ’ὡς οὖν εἴδονθ’ Ἑλένην ἐπὶ πύργον ἰοῦσαν
Il,3,155,ἦκα πρὸς ἀλλήλους ἔπεα πτερόεντ’ ἀγόρευον
Il,3,156,οὐ νέμεσις Τρῶας καὶ ἐϋκνήμιδας Ἀχαιοὺς
Il,3,157,τοιῇδ’ ἀμφὶ γυναικὶ πολὺν χρόνον ἄλγεα πάσχειν
Il,3,158,αἰνῶς ἀθανάτῃσι θεῇς εἰς ὦπα ἔοικεν
Il,3,159,ἀλλὰ καὶ ὧς τοίη περ ἐοῦσ’ ἐν νηυσὶ νεέσθω
Il,3,160,μηδ’ ἡμῖν τεκέεσσί τ’ ὀπίσσω πῆμα λίποιτο
Il,3,161,Ὣς ἄρ’ ἔφαν Πρίαμος δ’Ἑλένην ἐκαλέσσατο φωνῇ
Il,3,162,δεῦρο πάροιθ’ ἐλθοῦσα φίλον τέκος ἵζευ ἐμεῖο
Il,3,163,ὄφρα ἴδῃ πρότερόν τε πόσιν πηούς τε φίλους τε
Il,3,164,οὔ τί μοι αἰτίη ἐσσί θεοί νύ μοι αἴτιοί εἰσιν
Il,3,165,οἵ μοι ἐφώρμησαν πόλεμον πολύδακρυν Ἀχαιῶν
Il,3,166,ὥς μοι καὶ τόνδ’ ἄνδρα πελώριον ἐξονομήνῃς
Il,3,167,ὅς τις ὅδ’ ἐστὶν Ἀχαιὸς ἀνὴρ ἠΰς τε μέγας τε
Il,3,168,Ἤτοι μὲν κεφαλῇ καὶ μείζονες ἄλλοι ἔασι
Il,3,169,καλὸν δ’οὕτω ἐγὼν οὔ πω ἴδον ὀφθαλμοῖσιν
Il,3,170,οὐδ’ οὕτω γεραρόν βασιλῆϊ γὰρ ἀνδρὶ ἔοικε
Il,3,171,Τὸν δ’Ἑλένη μύθοισιν ἀμείβετο δῖα γυναικῶν
Il,3,172,αἰδοῖός τέ μοί ἐσσι φίλε ἑκυρὲ δεινός τε
Il,3,173,ὡς ὄφελεν θάνατός μοι ἁδεῖν κακὸς ὁππότε δεῦρο
Il,3,174,υἱέϊ σῷ ἑπόμην θάλαμον γνωτούς τε λιποῦσα
Il,3,175,παῖδά τε τηλυγέτην καὶ ὁμηλικίην ἐρατεινήν
Il,3,176,Ἀλλὰ τά γ’οὐκ ἐγένοντο τὸ καὶ κλαίουσα τέτηκα
Il,3,177,Τοῦτο δέ τοι ἐρέω ὅ μ’ἀνείρεαι ἠδὲ μεταλλᾷς
Il,3,178,οὗτός γ’Ἀτρεΐδης εὐρὺ κρείων Ἀγαμέμνων
Il,3,179,ἀμφότερον βασιλεύς τ’ἀγαθὸς κρατερός τ’αἰχμητής
Il,3,180,δαὴρ αὖτ’ ἐμὸς ἔσκε κυνώπιδος εἴ ποτ’ ἔην γε
Il,3,181,Ὣς φάτο τὸν δ’ὁ γέρων ἠγάσσατο φώνησέν τε
Il,3,182,ὦ μάκαρ Ἀτρεΐδη μοιρηγενὲς ὀλβιόδαιμον
Il,3,183,ἦ ῥά νύ τοι πολλοὶ δεδμήατο κοῦροι Ἀχαιῶν
Il,3,184,Ἤδη καὶ Φρυγίην εἰσήλυθον ἀμπελόεσσαν
Il,3,185,ἔνθα ἴδον πλείστους Φρύγας ἀνέρας αἰολοπώλους
Il,3,186,λαοὺς Ὀτρῆος καὶ Μυγδόνος ἀντιθέοιο
Il,3,187,οἵ ῥα τότ’ ἐστρατόωντο παρ’ ὄχθας Σαγγαρίοιο
Il,3,188,καὶ γὰρ ἐγὼν ἐπίκουρος ἐὼν μετὰ τοῖσιν ἐλέχθην
Il,3,189,ἤματι τῷ ὅτε τ’ἦλθον Ἀμαζόνες ἀντιάνειραι
Il,3,190,ἀλλ’ οὐδ’ οἳ τόσοι ἦσαν ὅσοι ἑλίκωπες Ἀχαιοί
Il,3,191,Δεύτερον αὖτ’ Ὀδυσῆα ἰδὼν ἐρέειν’ ὁ γεραιός
Il,3,192,εἴπ’ ἄγε μοι καὶ τόνδε φίλον τέκος ὅς τις ὅδ’ ἐστί
Il,3,193,μείων μὲν κεφαλῇ Ἀγαμέμνονος Ἀτρεΐδαο
Il,3,194,εὐρύτερος δ’ὤμοισιν ἰδὲ στέρνοισιν ἰδέσθαι
Il,3,195,Τεύχεα μέν οἱ κεῖται ἐπὶ χθονὶ πουλυβοτείρῃ
Il,3,196,αὐτὸς δὲ κτίλος ὣς ἐπιπωλεῖται στίχας ἀνδρῶν
Il,3,197,ἀρνειῷ μιν ἔγωγε ἐΐσκω πηγεσιμάλλῳ
Il,3,198,ὅς τ’οἰῶν μέγα πῶϋ διέρχεται ἀργεννάων
Il,3,199,Τὸν δ’ἠμείβετ’ ἔπειθ’ Ἑλένη Διὸς ἐκγεγαυῖα
Il,3,200,οὗτος δ’αὖ Λαερτιάδης πολύμητις Ὀδυσσεύς
Il,3,201,ὃς τράφη ἐν δήμῳ Ἰθάκης κραναῆς περ ἐούσης
Il,3,202,εἰδὼς παντοίους τε δόλους καὶ μήδεα πυκνά
Il,3,203,Τὴν δ’αὖτ’ Ἀντήνωρ πεπνυμένος ἀντίον ηὔδα
Il,3,204,ὦ γύναι ἦ μάλα τοῦτο ἔπος νημερτὲς ἔειπες
Il,3,205,ἤδη γὰρ καὶ δεῦρό ποτ’ ἤλυθε δῖος Ὀδυσσεὺς
Il,3,206,σεῦ ἕνεκ’ ἀγγελίης σὺν ἀρηϊφίλῳ Μενελάῳ
Il,3,207,τοὺς δ’ἐγὼ ἐξείνισσα καὶ ἐν μεγάροισι φίλησα
Il,3,208,ἀμφοτέρων δὲ φυὴν ἐδάην καὶ μήδεα πυκνά
Il,3,209,Ἀλλ’ ὅτε δὴ Τρώεσσιν ἐν ἀγρομένοισιν ἔμιχθεν
Il,3,210,στάντων μὲν Μενέλαος ὑπείρεχεν εὐρέας ὤμους
Il,3,211,ἄμφω δ’ἑζομένω γεραρώτερος ἦεν Ὀδυσσεύς
Il,3,212,ἀλλ’ ὅτε δὴ μύθους καὶ μήδεα πᾶσιν ὕφαινον
Il,3,213,ἤτοι μὲν Μενέλαος ἐπιτροχάδην ἀγόρευε
Il,3,214,παῦρα μὲν ἀλλὰ μάλα λιγέως ἐπεὶ οὐ πολύμυθος
Il,3,215,οὐδ’ ἀφαμαρτοεπής ἦ καὶ γένει ὕστερος ἦεν
Il,3,216,Ἀλλ’ ὅτε δὴ πολύμητις ἀναΐξειεν Ὀδυσσεὺς
Il,3,217,στάσκεν ὑπαὶ δὲ ἴδεσκε κατὰ χθονὸς ὄμματα πήξας
Il,3,218,σκῆπτρον δ’οὔτ’ ὀπίσω οὔτε προπρηνὲς ἐνώμα
Il,3,219,ἀλλ’ ἀστεμφὲς ἔχεσκεν ἀΐδρεϊ φωτὶ ἐοικώς
Il,3,220,φαίης κε ζάκοτόν τέ τιν’ ἔμμεναι ἄφρονά τ’αὔτως
Il,3,221,Ἀλλ’ ὅτε δὴ ὄπα τε μεγάλην ἐκ στήθεος εἵη
Il,3,222,καὶ ἔπεα νιφάδεσσιν ἐοικότα χειμερίῃσιν
Il,3,223,οὐκ ἂν ἔπειτ’ Ὀδυσῆΐ γ’ ἐρίσσειε βροτὸς ἄλλος
Il,3,224,οὐ τότε γ’ὧδ’ Ὀδυσῆος ἀγασσάμεθ’ εἶδος ἰδόντες
Il,3,225,Τὸ τρίτον αὖτ’ Αἴαντα ἰδὼν ἐρέειν’ ὃ γεραιός
Il,3,226,τίς τὰρ ὅδ’ ἄλλος Ἀχαιὸς ἀνὴρ ἠΰς τε μέγας τε
Il,3,227,ἔξοχος Ἀργείων κεφαλήν τε καὶ εὐρέας ὤμους;
Il,3,228,τὸν δ’Ἑλένη τανύπεπλος ἀμείβετο δῖα γυναικῶν
Il,3,229,οὗτος δ’Αἴας ἐστὶ πελώριος ἕρκος Ἀχαιῶν
Il,3,230,Ἰδομενεὺς δ’ἑτέρωθεν ἐνὶ Κρήτεσσι θεὸς ὣς
Il,3,231,ἕστηκ’ ἀμφὶ δέ μιν Κρητῶν ἀγοὶ ἠγερέθονται
Il,3,232,Πολλάκι μιν ξείνισσεν ἀρηΐφιλος Μενέλαος
Il,3,233,οἴκῳ ἐν ἡμετέρῳ ὁπότε Κρήτηθεν ἵκοιτο
Il,3,234,Νῦν δ’ἄλλους μὲν πάντας ὁρῶ ἑλίκωπας Ἀχαιούς
Il,3,235,οὕς κεν ἐῢ γνοίην καί τ’οὔνομα μυθησαίμην
Il,3,236,δοιὼ δ’οὐ δύναμαι ἰδέειν κοσμήτορε λαῶν
Il,3,237,Κάστορά θ’ἱππόδαμον καὶ πὺξ ἀγαθὸν Πολυδεύκεα
Il,3,238,αὐτοκασιγνήτω τώ μοι μία γείνατο μήτηρ
Il,3,239,Ἢ οὐχ ἑσπέσθην Λακεδαίμονος ἐξ ἐρατεινῆς
Il,3,240,ἢ δεύρω μὲν ἕποντο νέεσσ’ ἔνι ποντοπόροισι
Il,3,241,νῦν αὖτ’ οὐκ ἐθέλουσι μάχην καταδύμεναι ἀνδρῶν
Il,3,242,αἴσχεα δειδιότες καὶ ὀνείδεα πόλλ’ ἅ μοί ἐστιν
Il,3,243,Ὣς φάτο τοὺς δ’ἤδη κάτεχεν φυσίζοος αἶα
Il,3,244,ἐν Λακεδαίμονι αὖθι φίλῃ ἐν πατρίδι γαίῃ
Il,3,245,Κήρυκες δ’ἀνὰ ἄστυ θεῶν φέρον ὅρκια πιστὰ
Il,3,246,ἄρνε δύω καὶ οἶνον ἐΰφρονα καρπὸν ἀρούρης
Il,3,247,ἀσκῷ ἐν αἰγείῳ φέρε δὲ κρητῆρα φαεινὸν
Il,3,248,κῆρυξ Ἰδαῖος ἠδὲ χρύσεια κύπελλα
Il,3,249,ὄτρυνεν δὲ γέροντα παριστάμενος ἐπέεσσιν
Il,3,250,ὄρσεο Λαομεδοντιάδη καλέουσιν ἄριστοι
Il,3,251,Τρώων θ’ἱπποδάμων καὶ Ἀχαιῶν χαλκοχιτώνων
Il,3,252,ἐς πεδίον καταβῆναι ἵν’ ὅρκια πιστὰ τάμητε
Il,3,253,αὐτὰρ Ἀλέξανδρος καὶ ἀρηΐφιλος Μενέλαος
Il,3,254,μακρῇς ἐγχείῃσι μαχήσοντ’ ἀμφὶ γυναικί
Il,3,255,τῷ δέ κε νικήσαντι γυνὴ καὶ κτήμαθ’ ἕποιτο
Il,3,256,οἳ δ’ἄλλοι φιλότητα καὶ ὅρκια πιστὰ ταμόντες
Il,3,257,ναίοιμεν Τροίην ἐριβώλακα τοὶ δὲ νέονται
Il,3,258,Ἄργος ἐς ἱππόβοτον καὶ Ἀχαιΐδα καλλιγύναικα
Il,3,259,Ὣς φάτο ῥίγησεν δ’ὃ γέρων ἐκέλευσε δ’ἑταίρους
Il,3,260,ἵππους ζευγνύμεναι τοὶ δ’ὀτραλέως ἐπίθοντο
Il,3,261,Ἂν δ’ἄρ’ ἔβη Πρίαμος κατὰ δ’ἡνία τεῖνεν ὀπίσσω
Il,3,262,πὰρ δέ οἱ Ἀντήνωρ περικαλλέα βήσετο δίφρον
Il,3,263,τὼ δὲ διὰ Σκαιῶν πεδίον δ’ἔχον ὠκέας ἵππους
Il,3,264,Ἀλλ’ ὅτε δή ῥ’ἵκοντο μετὰ Τρῶας καὶ Ἀχαιούς
Il,3,265,ἐξ ἵππων ἀποβάντες ἐπὶ χθόνα πουλυβότειραν
Il,3,266,ἐς μέσσον Τρώων καὶ Ἀχαιῶν ἐστιχόωντο
Il,3,267,Ὄρνυτο δ’αὐτίκ’ ἔπειτα ἄναξ ἀνδρῶν Ἀγαμέμνων
Il,3,268,ἂν δ’Ὀδυσεὺς πολύμητις ἀτὰρ κήρυκες ἀγαυοὶ
Il,3,269,ὅρκια πιστὰ θεῶν σύναγον κρητῆρι δὲ οἶνον
Il,3,270,μίσγον ἀτὰρ βασιλεῦσιν ὕδωρ ἐπὶ χεῖρας ἔχευαν
Il,3,271,Ἀτρεΐδης δὲ ἐρυσσάμενος χείρεσσι μάχαιραν
Il,3,272,ἥ οἱ πὰρ ξίφεος μέγα κουλεόν αἰὲν ἄωρτο
Il,3,273,ἀρνῶν ἐκ κεφαλέων τάμνε τρίχας αὐτὰρ ἔπειτα
Il,3,274,κήρυκες Τρώων καὶ Ἀχαιῶν νεῖμαν ἀρίστοις
Il,3,275,Τοῖσιν δ’Ἀτρεΐδης μεγάλ’ εὔχετο χεῖρας ἀνασχών
Il,3,276,Ζεῦ πάτερ Ἴδηθεν μεδέων κύδιστε μέγιστε
Il,3,277,Ἠέλιός θ’ὃς πάντ’ ἐφορᾷς καὶ πάντ’ ἐπακούεις
Il,3,278,καὶ ποταμοὶ καὶ γαῖα καὶ οἳ ὑπένερθε καμόντας
Il,3,279,ἀνθρώπους τίνυσθον ὅτις κ’ἐπίορκον ὀμόσσῃ
Il,3,280,ὑμεῖς μάρτυροι ἔστε φυλάσσετε δ’ὅρκια πιστά
Il,3,281,εἰ μέν κεν Μενέλαον Ἀλέξανδρος καταπέφνῃ
Il,3,282,αὐτὸς ἔπειθ’ Ἑλένην ἐχέτω καὶ κτήματα πάντα
Il,3,283,ἡμεῖς δ’ἐν νήεσσι νεώμεθα ποντοπόροισιν
Il,3,284,εἰ δέ κ’Ἀλέξανδρον κτείνῃ ξανθὸς Μενέλαος
Il,3,285,Τρῶας ἔπειθ’ Ἑλένην καὶ κτήματα πάντ’ ἀποδοῦναι
Il,3,286,τιμὴν δ’Ἀργείοις ἀποτινέμεν ἥν τιν’ ἔοικεν
Il,3,287,ἥ τε καὶ ἐσσομένοισι μετ’ ἀνθρώποισι πέληται
Il,3,288,Εἰ δ’ἂν ἐμοὶ τιμὴν Πρίαμος Πριάμοιό τε παῖδες
Il,3,289,τίνειν οὐκ ἐθέλωσιν Ἀλεξάνδροιο πεσόντος
Il,3,290,αὐτὰρ ἐγὼ καὶ ἔπειτα μαχήσομαι εἵνεκα ποινῆς
Il,3,291,αὖθι μένων ἧός κε τέλος πολέμοιο κιχείω
Il,3,292,Ἦ καὶ ἀπὸ στομάχους ἀρνῶν τάμε νηλέϊ χαλκῷ
Il,3,293,καὶ τοὺς μὲν κατέθηκεν ἐπὶ χθονὸς ἀσπαίροντας
Il,3,294,θυμοῦ δευομένους ἀπὸ γὰρ μένος εἵλετο χαλκός
Il,3,295,Οἶνον δ’ἐκ κρητῆρος ἀφυσσόμενοι δεπάεσσιν
Il,3,296,ἔκχεον ἠδ’ εὔχοντο θεοῖς αἰειγενέτῃσιν
Il,3,297,Ὧδε δέ τις εἴπεσκεν Ἀχαιῶν τε Τρώων τε
Il,3,298,Ζεῦ κύδιστε μέγιστε καὶ ἀθάνατοι θεοὶ ἄλλοι
Il,3,299,ὁππότεροι πρότεροι ὑπὲρ ὅρκια πημήνειαν
Il,3,300,ὧδέ σφ’ἐγκέφαλος χαμάδις ῥέοι ὡς ὅδε οἶνος
Il,3,301,αὐτῶν καὶ τεκέων ἄλοχοι δ’ἄλλοισι δαμεῖεν
Il,3,302,Ὣς ἔφαν οὐδ’ ἄρα πώ σφιν ἐπεκραίαινε Κρονίων
Il,3,303,Τοῖσι δὲ Δαρδανίδης Πρίαμος μετὰ μῦθον ἔειπε
Il,3,304,κέκλυτέ μευ Τρῶες καὶ ἐϋκνήμιδες Ἀχαιοί
Il,3,305,ἤτοι ἐγὼν εἶμι προτὶ Ἴλιον ἠνεμόεσσαν
Il,3,306,ἄψ ἐπεὶ οὔ πω τλήσομ’ ἐν ὀφθαλμοῖσιν ὁρᾶσθαι
Il,3,307,μαρνάμενον φίλον υἱὸν ἀρηϊφίλῳ Μενελάῳ
Il,3,308,Ζεὺς μέν που τό γε οἶδε καὶ ἀθάνατοι θεοὶ ἄλλοι
Il,3,309,ὁπποτέρῳ θανάτοιο τέλος πεπρωμένον ἐστίν
Il,3,310,Ἦ ῥα καὶ ἐς δίφρον ἄρνας θέτο ἰσόθεος φώς
Il,3,311,ἂν δ’ἄρ’ ἔβαιν’ αὐτός κατὰ δ’ἡνία τεῖνεν ὀπίσσω
Il,3,312,πὰρ δέ οἱ Ἀντήνωρ περικαλλέα βήσετο δίφρον
Il,3,313,Τὼ μὲν ἄρ’ ἄψορροι προτὶ Ἴλιον ἀπονέοντο
Il,3,314,Ἕκτωρ δὲ Πριάμοιο πάϊς καὶ δῖος Ὀδυσσεὺς
Il,3,315,χῶρον μὲν πρῶτον διεμέτρεον αὐτὰρ ἔπειτα
Il,3,316,κλήρους ἐν κυνέῃ χαλκήρεϊ πάλλον ἑλόντες
Il,3,317,ὁππότερος δὴ πρόσθεν ἀφείη χάλκεον ἔγχος
Il,3,318,Λαοὶ δ’ἠρήσαντο θεοῖσι δὲ χεῖρας ἀνέσχον
Il,3,319,ὧδε δέ τις εἴπεσκεν Ἀχαιῶν τε Τρώων τε
Il,3,320,Ζεῦ πάτερ Ἴδηθεν μεδέων κύδιστε μέγιστε
Il,3,321,ὁππότερος τάδε ἔργα μετ’ ἀμφοτέροισιν ἔθηκε
Il,3,322,τὸν δὸς ἀποφθίμενον δῦναι δόμον Ἄϊδος εἴσω
Il,3,323,ἡμῖν δ’αὖ φιλότητα καὶ ὅρκια πιστὰ γενέσθαι
Il,3,324,Ὣς ἄρ’ ἔφαν πάλλεν δὲ μέγας κορυθαίολος Ἕκτωρ
Il,3,325,ἂψ ὁρόων Πάριος δὲ θοῶς ἐκ κλῆρος ὄρουσεν
Il,3,326,Οἳ μὲν ἔπειθ’ ἵζοντο κατὰ στίχας ἧχι ἑκάστῳ
Il,3,327,ἵπποι ἀερσίποδες καὶ ποικίλα τεύχε’ ἔκειτο
Il,3,328,αὐτὰρ ὅ γ’ἀμφ’ ὤμοισιν ἐδύσετο τεύχεα καλὰ
Il,3,329,δῖος Ἀλέξανδρος Ἑλένης πόσις ἠϋκόμοιο
Il,3,330,Κνημῖδας μὲν πρῶτα περὶ κνήμῃσιν ἔθηκε
Il,3,331,καλάς ἀργυρέοισιν ἐπισφυρίοις ἀραρυίας
Il,3,332,δεύτερον αὖ θώρηκα περὶ στήθεσσιν ἔδυνεν
Il,3,333,οἷο κασιγνήτοιο Λυκάονος ἥρμοσε δ’αὐτῷ
Il,3,334,Ἀμφὶ δ’ἄρ’ ὤμοισιν βάλετο ξίφος ἀργυρόηλον
Il,3,335,χάλκεον αὐτὰρ ἔπειτα σάκος μέγα τε στιβαρόν τε
Il,3,336,κρατὶ δ’ἐπ’ ἰφθίμῳ κυνέην εὔτυκτον ἔθηκεν
Il,3,337,ἵππουριν δεινὸν δὲ λόφος καθύπερθεν ἔνευεν
Il,3,338,εἵλετο δ’ἄλκιμον ἔγχος ὅ οἱ παλάμηφιν ἀρήρει
Il,3,339,Ὣς δ’αὔτως Μενέλαος ἀρήϊος ἔντε’ ἔδυνεν
Il,3,340,Οἳ δ’ἐπεὶ οὖν ἑκάτερθεν ὁμίλου θωρήχθησαν
Il,3,341,ἐς μέσσον Τρώων καὶ Ἀχαιῶν ἐστιχόωντο
Il,3,342,δεινὸν δερκόμενοι θάμβος δ’ἔχεν εἰσορόωντας
Il,3,343,Τρῶάς θ’ἱπποδάμους καὶ ἐϋκνήμιδας Ἀχαιούς
Il,3,344,Καί ῥ’ἐγγὺς στήτην διαμετρητῷ ἐνὶ χώρῳ
Il,3,345,σείοντ’ ἐγχείας ἀλλήλοισιν κοτέοντε
Il,3,346,Πρόσθε δ’Ἀλέξανδρος προΐει δολιχόσκιον ἔγχος
Il,3,347,καὶ βάλεν Ἀτρεΐδαο κατ’ ἀσπίδα πάντοσε ἴσην
Il,3,348,οὐδ’ ἔρρηξεν χαλκός ἀνεγνάμφθη δέ οἱ αἰχμὴ
Il,3,349,ἀσπίδ’ ἐνὶ κρατερῇ ὃ δὲ δεύτερον ὄρνυτο χαλκῷ
Il,3,350,Ἀτρεΐδης Μενέλαος ἐπευξάμενος Διὶ πατρί
Il,3,351,Ζεῦ ἄνα δὸς τίσασθαι ὅ με πρότερος κάκ’ ἔοργε
Il,3,352,δῖον Ἀλέξανδρον καὶ ἐμῇς ὑπὸ χερσὶ δάμασσον
Il,3,353,ὄφρα τις ἐρρίγῃσι καὶ ὀψιγόνων ἀνθρώπων
Il,3,354,ξεινοδόκον κακὰ ῥέξαι ὅ κεν φιλότητα παράσχῃ
Il,3,355,Ἦ ῥα καὶ ἀμπεπαλὼν προΐει δολιχόσκιον ἔγχος
Il,3,356,καὶ βάλε Πριαμίδαο κατ’ ἀσπίδα πάντοσε ἴσην
Il,3,357,διὰ μὲν ἀσπίδος ἦλθε φαεινῆς ὄβριμον ἔγχος
Il,3,358,καὶ διὰ θώρηκος πολυδαιδάλου ἠρήρειστο
Il,3,359,ἀντικρὺ δὲ παραὶ λαπάρην διάμησε χιτῶνα
Il,3,360,ἔγχος ὃ δ’ἐκλίνθη καὶ ἀλεύατο κῆρα μέλαιναν
Il,3,361,Ἀτρεΐδης δὲ ἐρυσσάμενος ξίφος ἀργυρόηλον
Il,3,362,πλῆξεν ἀνασχόμενος κόρυθος φάλον ἀμφὶ δ’ἄρ’ αὐτῷ
Il,3,363,τριχθά τε καὶ τετραχθὰ διατρυφὲν ἔκπεσε χειρός
Il,3,364,Ἀτρεΐδης δ’ᾤμωξεν ἰδὼν εἰς οὐρανὸν εὐρύν
Il,3,365,Ζεῦ πάτερ οὔ τις σεῖο θεῶν ὀλοώτερος ἄλλος
Il,3,366,ἦ τ’ἐφάμην τίσασθαι Ἀλέξανδρον κακότητος
Il,3,367,νῦν δέ μοι ἐν χείρεσσιν ἄγη ξίφος ἐκ δέ μοι ἔγχος
Il,3,368,ἠΐχθη παλάμηφιν ἐτώσιον οὐδ’ ἔβαλόν μιν
Il,3,369,Ἦ καὶ ἐπαΐξας κόρυθος λάβεν ἱπποδασείης
Il,3,370,ἕλκε δ’ἐπιστρέψας μετ’ ἐϋκνήμιδας Ἀχαιούς
Il,3,371,ἄγχε δέ μιν πολύκεστος ἱμὰς ἁπαλὴν ὑπὸ δειρήν
Il,3,372,ὅς οἱ ὑπ’ ἀνθερεῶνος ὀχεὺς τέτατο τρυφαλείης
Il,3,373,Καί νύ κεν εἴρυσσέν τε καὶ ἄσπετον ἤρατο κῦδος
Il,3,374,εἰ μὴ ἄρ’ ὀξὺ νόησε Διὸς θυγάτηρ Ἀφροδίτη
Il,3,375,ἥ οἱ ῥῆξεν ἱμάντα βοὸς ἶφι κταμένοιο
Il,3,376,κεινὴ δὲ τρυφάλεια ἅμ’ ἕσπετο χειρὶ παχείῃ
Il,3,377,Τὴν μὲν ἔπειθ’ ἥρως μετ’ ἐϋκνήμιδας Ἀχαιοὺς
Il,3,378,ῥῖψ’ ἐπιδινήσας κόμισαν δ’ἐρίηρες ἑταῖροι
Il,3,379,αὐτὰρ ὃ ἂψ ἐπόρουσε κατακτάμεναι μενεαίνων
Il,3,380,ἔγχεϊ χαλκείῳ τὸν δ’ἐξήρπαξ’ Ἀφροδίτη
Il,3,381,ῥεῖα μάλ’ ὥς τε θεός ἐκάλυψε δ’ἄρ’ ἠέρι πολλῇ
Il,3,382,κὰδ δ’εἷσ’ ἐν θαλάμῳ εὐώδεϊ κηώεντι
Il,3,383,Αὐτὴ δ’αὖ Ἑλένην καλέουσ’ ἴε τὴν δὲ κίχανε
Il,3,384,πύργῳ ἐφ’ ὑψηλῷ περὶ δὲ Τρῳαὶ ἅλις ἦσαν
Il,3,385,χειρὶ δὲ νεκταρέου ἑανοῦ ἐτίναξε λαβοῦσα
Il,3,386,γρηῒ δέ μιν ἐϊκυῖα παλαιγενέϊ προσέειπεν
Il,3,387,εἰροκόμῳ ἥ οἱ Λακεδαίμονι ναιετοώσῃ
Il,3,388,ἤσκειν εἴρια καλά μάλιστα δέ μιν φιλέεσκε
Il,3,389,τῇ μιν ἐεισαμένη προσεφώνεε δῖ’ Ἀφροδίτη
Il,3,390,δεῦρ’ ἴθ’ Ἀλέξανδρός σε καλεῖ οἶκον δὲ νέεσθαι
Il,3,391,Κεῖνος ὅ γ’ἐν θαλάμῳ καὶ δινωτοῖσι λέχεσσι
Il,3,392,κάλλεΐ τε στίλβων καὶ εἵμασιν οὐδέ κε φαίης
Il,3,393,ἀνδρὶ μαχεσσάμενον τόν γ’ἐλθεῖν ἀλλὰ χορὸν δὲ
Il,3,394,ἔρχεσθ’ ἠὲ χοροῖο νέον λήγοντα καθίζειν
Il,3,395,Ὣς φάτο τῇ δ’ἄρα θυμὸν ἐνὶ στήθεσσιν ὄρινε
Il,3,396,καί ῥ’ὡς οὖν ἐνόησε θεᾶς περικαλλέα δειρὴν
Il,3,397,στήθεά θ’ἱμερόεντα καὶ ὄμματα μαρμαίροντα
Il,3,398,θάμβησέν τ’ἄρ’ ἔπειτα ἔπος τ’ἔφατ’ ἔκ τ’ὀνόμαζε
Il,3,399,δαιμονίη τί με ταῦτα λιλαίεαι ἠπεροπεύειν;
Il,3,400,ἦ πῄ με προτέρω πολίων εὖ ναιομενάων
Il,3,401,ἄξεις ἢ Φρυγίης ἢ Μῃονίης ἐρατεινῆς
Il,3,402,εἴ τίς τοι καὶ κεῖθι φίλος μερόπων ἀνθρώπων
Il,3,403,οὕνεκα δὴ νῦν δῖον Ἀλέξανδρον Μενέλαος
Il,3,404,νικήσας ἐθέλει στυγερὴν ἐμὲ οἴκαδ’ ἄγεσθαι
Il,3,405,τοὔνεκα δὴ νῦν δεῦρο δολοφρονέουσα παρέστης;
Il,3,406,ἧσο παρ’ αὐτὸν ἰοῦσα θεῶν δ’ἀπόεικε κελεύθου
Il,3,407,μηδ’ ἔτι σοῖσι πόδεσσιν ὑποστρέψειας Ὄλυμπον
Il,3,408,ἀλλ’ αἰεὶ περὶ κεῖνον ὀΐζυε καί ἑ φύλασσε
Il,3,409,εἰς ὅ κέ σ’ἢ ἄλοχον ποιήσεται ἢ ὅ γε δούλην
Il,3,410,Κεῖσε δ’ἐγὼν οὐκ εἶμι νεμεσσητὸν δέ κεν εἴη
Il,3,411,κείνου πορσανέουσα λέχος Τρῳαὶ δέ μ’ὀπίσσω
Il,3,412,πᾶσαι μωμήσονται ἔχω δ’ἄχε’ ἄκριτα θυμῷ
Il,3,413,Τὴν δὲ χολωσαμένη προσεφώνεε δῖ’ Ἀφροδίτη
Il,3,414,μή μ’ἔρεθε σχετλίη μὴ χωσαμένη σε μεθείω
Il,3,415,τὼς δέ σ’ἀπεχθήρω ὡς νῦν ἔκπαγλ’ ἐφίλησα
Il,3,416,μέσσῳ δ’ἀμφοτέρων μητίσομαι ἔχθεα λυγρὰ
Il,3,417,Τρώων καὶ Δαναῶν σὺ δέ κεν κακὸν οἶτον ὄληαι
Il,3,418,Ὣς ἔφατ’ ἔδεισεν δ’Ἑλένη Διὸς ἐκγεγαυῖα
Il,3,419,βῆ δὲ κατασχομένη ἑανῷ ἀργῆτι φαεινῷ
Il,3,420,σιγῇ πάσας δὲ Τρῳὰς λάθεν ἦρχε δὲ δαίμων
Il,3,421,Αἳ δ’ὅτ’ Ἀλεξάνδροιο δόμον περικαλλέ’ ἵκοντο
Il,3,422,ἀμφίπολοι μὲν ἔπειτα θοῶς ἐπὶ ἔργα τράποντο
Il,3,423,ἣ δ’εἰς ὑψόροφον θάλαμον κίε δῖα γυναικῶν
Il,3,424,Τῇ δ’ἄρα δίφρον ἑλοῦσα φιλομειδὴς Ἀφροδίτη
Il,3,425,ἀντί’ Ἀλεξάνδροιο θεὰ κατέθηκε φέρουσα
Il,3,426,ἔνθα κάθιζ’ Ἑλένη κούρη Διὸς αἰγιόχοιο
Il,3,427,ὄσσε πάλιν κλίνασα πόσιν δ’ἠνίπαπε μύθῳ
Il,3,428,ἤλυθες ἐκ πολέμου ὡς ὤφελες αὐτόθ’ ὀλέσθαι
Il,3,429,ἀνδρὶ δαμεὶς κρατερῷ ὃς ἐμὸς πρότερος πόσις ἦεν
Il,3,430,Ἦ μὲν δὴ πρίν γ’εὔχε’ ἀρηϊφίλου Μενελάου
Il,3,431,σῇ τε βίῃ καὶ χερσὶ καὶ ἔγχεϊ φέρτερος εἶναι
Il,3,432,ἀλλ’ ἴθι νῦν προκάλεσσαι ἀρηΐφιλον Μενέλαον
Il,3,433,ἐξαῦτις μαχέσασθαι ἐναντίον ἀλλά σ’ἔγωγε
Il,3,434,παύεσθαι κέλομαι μηδὲ ξανθῷ Μενελάῳ
Il,3,435,ἀντίβιον πόλεμον πολεμίζειν ἠδὲ μάχεσθαι
Il,3,436,ἀφραδέως μή πως τάχ’ ὑπ’ αὐτοῦ δουρὶ δαμήῃς
Il,3,437,Τὴν δὲ Πάρις μύθοισιν ἀμειβόμενος προσέειπε
Il,3,438,μή με γύναι χαλεποῖσιν ὀνείδεσι θυμὸν ἔνιπτε
Il,3,439,νῦν μὲν γὰρ Μενέλαος ἐνίκησεν σὺν Ἀθήνῃ
Il,3,440,κεῖνον δ’αὖτις ἐγώ πάρα γὰρ θεοί εἰσι καὶ ἡμῖν
Il,3,441,Ἀλλ’ ἄγε δὴ φιλότητι τραπείομεν εὐνηθέντε
Il,3,442,οὐ γάρ πώ ποτέ μ’ὧδέ γ’ ἔρως φρένας ἀμφεκάλυψεν
Il,3,443,οὐδ’ ὅτε σε πρῶτον Λακεδαίμονος ἐξ ἐρατεινῆς
Il,3,444,ἔπλεον ἁρπάξας ἐν ποντοπόροισι νέεσσι
Il,3,445,νήσῳ δ’ἐν Κραναῇ ἐμίγην φιλότητι καὶ εὐνῇ
Il,3,446,ὥς σεο νῦν ἔραμαι καί με γλυκὺς ἵμερος αἱρεῖ
Il,3,447,Ἦ ῥα καὶ ἄρχε λέχος δὲ κιών ἅμα δ’εἵπετ’ ἄκοιτις
Il,3,448,Τὼ μὲν ἄρ’ ἐν τρητοῖσι κατεύνασθεν λεχέεσσιν
Il,3,449,Ἀτρεΐδης δ’ἀν’ ὅμιλον ἐφοίτα θηρὶ ἐοικὼς
Il,3,450,εἴ που ἐσαθρήσειεν Ἀλέξανδρον θεοειδέα
Il,3,451,Ἀλλ’ οὔ τις δύνατο Τρώων κλειτῶν τ’ἐπικούρων
Il,3,452,δεῖξαι Ἀλέξανδρον τότ’ ἀρηϊφίλῳ Μενελάῳ
Il,3,453,οὐ μὲν γὰρ φιλότητί γ’ ἐκεύθανον εἴ τις ἴδοιτο
Il,3,454,ἶσον γάρ σφιν πᾶσιν ἀπήχθετο κηρὶ μελαίνῃ
Il,3,455,Τοῖσι δὲ καὶ μετέειπεν ἄναξ ἀνδρῶν Ἀγαμέμνων
Il,3,456,κέκλυτέ μευ Τρῶες καὶ Δάρδανοι ἠδ’ ἐπίκουροι
Il,3,457,νίκη μὲν δὴ φαίνετ’ ἀρηϊφίλου Μενελάου
Il,3,458,ὑμεῖς δ’Ἀργείην Ἑλένην καὶ κτήμαθ’ ἅμ’ αὐτῇ
Il,3,459,ἔκδοτε καὶ τιμὴν ἀποτινέμεν ἥν τιν’ ἔοικεν
Il,3,460,ἥ τε καὶ ἐσσομένοισι μετ’ ἀνθρώποισι πέληται
Il,3,461,Ὣς ἔφατ’ Ἀτρεΐδης ἐπὶ δ’ᾔνεον ἄλλοι Ἀχαιοί
Il,4,1,Οἳ δὲ θεοὶ πὰρ Ζηνὶ καθήμενοι ἠγορόωντο
Il,4,2,χρυσέῳ ἐν δαπέδῳ μετὰ δέ σφισι πότνια Ἥβη
Il,4,3,νέκταρ ἐοινοχόει τοὶ δὲ χρυσέοις δεπάεσσι
Il,4,4,δειδέχατ’ ἀλλήλους Τρώων πόλιν εἰσορόωντες
Il,4,5,αὐτίκ’ ἐπειρᾶτο Κρονίδης ἐρεθιζέμεν Ἥρην
Il,4,6,κερτομίοις ἐπέεσσι παραβλήδην ἀγορεύων
Il,4,7,δοιαὶ μὲν Μενελάῳ ἀρηγόνες εἰσὶ θεάων
Il,4,8,Ἥρη τ’Ἀργείη καὶ Ἀλαλκομενηῒς Ἀθήνη
Il,4,9,Ἀλλ’ ἤτοι ταὶ νόσφι καθήμεναι εἰσορόωσαι
Il,4,10,τέρπεσθον τῷ δ’αὖτε φιλομειδὴς Ἀφροδίτη
Il,4,11,αἰεὶ παρμέμβλωκε καὶ αὐτοῦ κῆρας ἀμύνει
Il,4,12,καὶ νῦν ἐξεσάωσεν ὀϊόμενον θανέεσθαι
Il,4,13,Ἀλλ’ ἤτοι νίκη μὲν ἀρηϊφίλου Μενελάου
Il,4,14,ἡμεῖς δὲ φραζώμεθ’ ὅπως ἔσται τάδε ἔργα
Il,4,15,ἤ ῥ’αὖτις πόλεμόν τε κακὸν καὶ φύλοπιν αἰνὴν
Il,4,16,ὄρσομεν ἦ φιλότητα μετ’ ἀμφοτέροισι βάλωμεν
Il,4,17,Εἰ δ’αὖ πως τόδε πᾶσι φίλον καὶ ἡδὺ γένοιτο
Il,4,18,ἤτοι μὲν οἰκέοιτο πόλις Πριάμοιο ἄνακτος
Il,4,19,αὖτις δ’Ἀργείην Ἑλένην Μενέλαος ἄγοιτο
Il,4,20,Ὣς ἔφαθ’ αἳ δ’ἐπέμυξαν Ἀθηναίη τε καὶ Ἥρη
Il,4,21,πλησίαι αἵ γ’ἥσθην κακὰ δὲ Τρώεσσι μεδέσθην
Il,4,22,Ἤτοι Ἀθηναίη ἀκέων ἦν οὐδέ τι εἶπε
Il,4,23,σκυζομένη Διὶ πατρί χόλος δέ μιν ἄγριος ᾕρει
Il,4,24,Ἥρῃ δ’οὐκ ἔχαδε στῆθος χόλον ἀλλὰ προσηύδα
Il,4,25,αἰνότατε Κρονίδη ποῖον τὸν μῦθον ἔειπες
Il,4,26,πῶς ἐθέλεις ἅλιον θεῖναι πόνον ἠδ’ ἀτέλεστον
Il,4,27,ἱδρῶ θ’ὃν ἵδρωσα μόγῳ καμέτην δέ μοι ἵπποι
Il,4,28,λαὸν ἀγειρούσῃ Πριάμῳ κακὰ τοῖό τε παισίν
Il,4,29,Ἕρδ’ ἀτὰρ οὔ τοι πάντες ἐπαινέομεν θεοὶ ἄλλοι
Il,4,30,Τὴν δὲ μέγ’ ὀχθήσας προσέφη νεφεληγερέτα Ζεύς
Il,4,31,δαιμονίη τί νύ σε Πρίαμος Πριάμοιό τε παῖδες
Il,4,32,τόσσα κακὰ ῥέζουσιν ὅ τ’ἀσπερχὲς μενεαίνεις
Il,4,33,Ἰλίου ἐξαλαπάξαι ἐϋκτίμενον πτολίεθρον;
Il,4,34,εἰ δὲ σύ γ’εἰσελθοῦσα πύλας καὶ τείχεα μακρὰ
Il,4,35,ὠμὸν βεβρώθοις Πρίαμον Πριάμοιό τε παῖδας
Il,4,36,ἄλλους τε Τρῶας τότε κεν χόλον ἐξακέσαιο
Il,4,37,Ἕρξον ὅπως ἐθέλεις μὴ τοῦτό γε νεῖκος ὀπίσσω
Il,4,38,σοὶ καὶ ἐμοὶ μέγ’ ἔρισμα μετ’ ἀμφοτέροισι γένηται
Il,4,39,Ἄλλο δέ τοι ἐρέω σὺ δ’ἐνὶ φρεσὶ βάλλεο σῇσιν
Il,4,40,ὁππότε κεν καὶ ἐγὼ μεμαὼς πόλιν ἐξαλαπάξαι
Il,4,41,τὴν ἐθέλω ὅθι τοι φίλοι ἀνέρες ἐγγεγάασι
Il,4,42,μή τι διατρίβειν τὸν ἐμὸν χόλον ἀλλά μ’ἐᾶσαι
Il,4,43,καὶ γὰρ ἐγὼ σοὶ δῶκα ἑκὼν ἀέκοντί γε θυμῷ
Il,4,44,αἳ γὰρ ὑπ’ ἠελίῳ τε καὶ οὐρανῷ ἀστερόεντι
Il,4,45,ναιετάουσι πόληες ἐπιχθονίων ἀνθρώπων
Il,4,46,τάων μοι περὶ κῆρι τιέσκετο Ἴλιος ἱρὴ
Il,4,47,καὶ Πρίαμος καὶ λαὸς ἐϋμμελίω Πριάμοιο
Il,4,48,Οὐ γάρ μοί ποτε βωμὸς ἐδεύετο δαιτὸς ἐΐσης
Il,4,49,λοιβῆς τε κνίσης τε τὸ γὰρ λάχομεν γέρας ἡμεῖς
Il,4,50,Τὸν δ’ἠμείβετ’ ἔπειτα βοῶπις πότνια Ἥρη
Il,4,51,ἤτοι ἐμοὶ τρεῖς μὲν πολὺ φίλταταί εἰσι πόληες
Il,4,52,Ἄργός τε Σπάρτη τε καὶ εὐρυάγυια Μυκήνη
Il,4,53,τὰς διαπέρσαι ὅτ’ ἄν τοι ἀπέχθωνται περὶ κῆρι
Il,4,54,τάων οὔ τοι ἐγὼ πρόσθ’ ἵσταμαι οὐδὲ μεγαίρω
Il,4,55,Εἴ περ γὰρ φθονέω τε καὶ οὐκ εἰῶ διαπέρσαι
Il,4,56,οὐκ ἀνύω φθονέουσ’ ἐπεὶ ἦ πολὺ φέρτερός ἐσσι
Il,4,57,Ἀλλὰ χρὴ καὶ ἐμὸν θέμεναι πόνον οὐκ ἀτέλεστον
Il,4,58,καὶ γὰρ ἐγὼ θεός εἰμι γένος δέ μοι ἔνθεν ὅθεν σοί
Il,4,59,καί με πρεσβυτάτην τέκετο Κρόνος ἀγκυλομήτης
Il,4,60,ἀμφότερον γενεῇ τε καὶ οὕνεκα σὴ παράκοιτις
Il,4,61,κέκλημαι σὺ δὲ πᾶσι μετ’ ἀθανάτοισιν ἀνάσσεις
Il,4,62,Ἀλλ’ ἤτοι μὲν ταῦθ’ ὑποείξομεν ἀλλήλοισι
Il,4,63,σοὶ μὲν ἐγώ σὺ δ’ἐμοί ἐπὶ δ’ἕψονται θεοὶ ἄλλοι
Il,4,64,ἀθάνατοι σὺ δὲ θᾶσσον Ἀθηναίῃ ἐπιτεῖλαι
Il,4,65,ἐλθεῖν ἐς Τρώων καὶ Ἀχαιῶν φύλοπιν αἰνήν
Il,4,66,πειρᾶν δ’ὥς κε Τρῶες ὑπερκύδαντας Ἀχαιοὺς
Il,4,67,ἄρξωσι πρότεροι ὑπὲρ ὅρκια δηλήσασθαι
Il,4,68,Ὣς ἔφατ’ οὐδ’ ἀπίθησε πατὴρ ἀνδρῶν τε θεῶν τε
Il,4,69,αὐτίκ’ Ἀθηναίην ἔπεα πτερόεντα προσηύδα
Il,4,70,αἶψα μάλ’ ἐς στρατὸν ἐλθὲ μετὰ Τρῶας καὶ Ἀχαιούς
Il,4,71,πειρᾶν δ’ὥς κε Τρῶες ὑπερκύδαντας Ἀχαιοὺς
Il,4,72,ἄρξωσι πρότεροι ὑπὲρ ὅρκια δηλήσασθαι
Il,4,73,Ὣς εἰπὼν ὄτρυνε πάρος μεμαυῖαν Ἀθήνην
Il,4,74,βῆ δὲ κατ’ Οὐλύμποιο καρήνων ἀΐξασα
Il,4,75,Οἷον δ’ἀστέρα ἧκε Κρόνου πάϊς ἀγκυλομήτεω
Il,4,76,ἢ ναύτῃσι τέρας ἠὲ στρατῷ εὐρέϊ λαῶν
Il,4,77,λαμπρόν τοῦ δέ τε πολλοὶ ἀπὸ σπινθῆρες ἵενται
Il,4,78,τῷ ἐϊκυῖ’ ἤϊξεν ἐπὶ χθόνα Παλλὰς Ἀθήνη
Il,4,79,κὰδ δ’ἔθορ’ ἐς μέσσον θάμβος δ’ἔχεν εἰσορόωντας
Il,4,80,Τρῶάς θ’ἱπποδάμους καὶ ἐϋκνήμιδας Ἀχαιούς
Il,4,81,ὧδε δέ τις εἴπεσκεν ἰδὼν ἐς πλησίον ἄλλον
Il,4,82,ἦ ῥ’αὖτις πόλεμός τε κακὸς καὶ φύλοπις αἰνὴ
Il,4,83,ἔσσεται ἢ φιλότητα μετ’ ἀμφοτέροισι τίθησι
Il,4,84,Ζεύς ὅς τ’ἀνθρώπων ταμίης πολέμοιο τέτυκται
Il,4,85,Ὣς ἄρα τις εἴπεσκεν Ἀχαιῶν τε Τρώων τε
Il,4,86,Ἣ δ’ἀνδρὶ ἰκέλη Τρώων κατεδύσεθ’ ὅμιλον
Il,4,87,Λαοδόκῳ Ἀντηνορίδῃ κρατερῷ αἰχμητῇ
Il,4,88,Πάνδαρον ἀντίθεον διζημένη εἴ που ἐφεύροι
Il,4,89,Εὗρε Λυκάονος υἱὸν ἀμύμονά τε κρατερόν τε
Il,4,90,ἑσταότ’ ἀμφὶ δέ μιν κρατεραὶ στίχες ἀσπιστάων
Il,4,91,λαῶν οἵ οἱ ἕποντο ἀπ’ Αἰσήποιο ῥοάων
Il,4,92,ἀγχοῦ δ’ἱσταμένη ἔπεα πτερόεντα προσηύδα
Il,4,93,ἦ ῥά νύ μοί τι πίθοιο Λυκάονος υἱὲ δαΐφρον
Il,4,94,Τλαίης κεν Μενελάῳ ἐπιπροέμεν ταχὺν ἰόν
Il,4,95,πᾶσι δέ κε Τρώεσσι χάριν καὶ κῦδος ἄροιο
Il,4,96,ἐκ πάντων δὲ μάλιστα Ἀλεξάνδρῳ βασιλῆϊ
Il,4,97,Τοῦ κεν δὴ πάμπρωτα παρ’ ἀγλαὰ δῶρα φέροιο
Il,4,98,αἴ κεν ἴδῃ Μενέλαον ἀρήϊον Ἀτρέος υἱὸν
Il,4,99,σῷ βέλεϊ δμηθέντα πυρῆς ἐπιβάντ’ ἀλεγεινῆς
Il,4,100,Ἀλλ’ ἄγ’ ὀΐστευσον Μενελάου κυδαλίμοιο
Il,4,101,εὔχεο δ’Ἀπόλλωνι Λυκηγενέϊ κλυτοτόξῳ
Il,4,102,ἀρνῶν πρωτογόνων ῥέξειν κλειτὴν ἑκατόμβην
Il,4,103,οἴκαδε νοστήσας ἱερῆς εἰς ἄστυ Ζελείης
Il,4,104,Ὣς φάτ’ Ἀθηναίη τῷ δὲ φρένας ἄφρονι πεῖθεν
Il,4,105,αὐτίκ’ ἐσύλα τόξον ἐΰξοον ἰξάλου αἰγὸς
Il,4,106,ἀγρίου ὅν ῥά ποτ’ αὐτὸς ὑπὸ στέρνοιο τυχήσας
Il,4,107,πέτρης ἐκβαίνοντα δεδεγμένος ἐν προδοκῇσι
Il,4,108,βεβλήκει πρὸς στῆθος ὃ δ’ὕπτιος ἔμπεσε πέτρῃ
Il,4,109,Τοῦ κέρα ἐκ κεφαλῆς ἑκκαιδεκάδωρα πεφύκει
Il,4,110,καὶ τὰ μὲν ἀσκήσας κεραοξόος ἤραρε τέκτων
Il,4,111,πᾶν δ’εὖ λειήνας χρυσέην ἐπέθηκε κορώνην
Il,4,112,Καὶ τὸ μὲν εὖ κατέθηκε τανυσσάμενος ποτὶ γαίῃ
Il,4,113,ἀγκλίνας πρόσθεν δὲ σάκεα σχέθον ἐσθλοὶ ἑταῖροι
Il,4,114,μὴ πρὶν ἀναΐξειαν ἀρήϊοι υἷες Ἀχαιῶν
Il,4,115,πρὶν βλῆσθαι Μενέλαον ἀρήϊον Ἀτρέος υἱόν
Il,4,116,Αὐτὰρ ὁ σύλα πῶμα φαρέτρης ἐκ δ’ἕλετ’ ἰὸν
Il,4,117,ἀβλῆτα πτερόεντα μελαινέων ἕρμ’ ὀδυνάων
Il,4,118,αἶψα δ’ἐπὶ νευρῇ κατεκόσμει πικρὸν ὀϊστόν
Il,4,119,εὔχετο δ’Ἀπόλλωνι Λυκηγενέϊ κλυτοτόξῳ
Il,4,120,ἀρνῶν πρωτογόνων ῥέξειν κλειτὴν ἑκατόμβην
Il,4,121,οἴκαδε νοστήσας ἱερῆς εἰς ἄστυ Ζελείης
Il,4,122,Ἕλκε δ’ὁμοῦ γλυφίδας τε λαβὼν καὶ νεῦρα βόεια
Il,4,123,νευρὴν μὲν μαζῷ πέλασεν τόξῳ δὲ σίδηρον
Il,4,124,Αὐτὰρ ἐπεὶ δὴ κυκλοτερὲς μέγα τόξον ἔτεινε
Il,4,125,λίγξε βιός νευρὴ δὲ μέγ’ ἴαχεν ἆλτο δ’ὀϊστὸς
Il,4,126,ὀξυβελὴς καθ’ ὅμιλον ἐπιπτέσθαι μενεαίνων
Il,4,127,Οὐδὲ σέθεν Μενέλαε θεοὶ μάκαρες λελάθοντο
Il,4,128,ἀθάνατοι πρώτη δὲ Διὸς θυγάτηρ ἀγελείη
Il,4,129,ἥ τοι πρόσθε στᾶσα βέλος ἐχεπευκὲς ἄμυνεν
Il,4,130,Ἣ δὲ τόσον μὲν ἔεργεν ἀπὸ χροὸς ὡς ὅτε μήτηρ
Il,4,131,παιδὸς ἐέργῃ μυῖαν ὅθ’ ἡδέϊ λέξεται ὕπνῳ
Il,4,132,αὐτὴ δ’αὖτ’ ἴθυνεν ὅθι ζωστῆρος ὀχῆες
Il,4,133,χρύσειοι σύνεχον καὶ διπλόος ἤντετο θώρηξ
Il,4,134,Ἐν δ’ἔπεσε ζωστῆρι ἀρηρότι πικρὸς ὀϊστός
Il,4,135,διὰ μὲν ἂρ ζωστῆρος ἐλήλατο δαιδαλέοιο
Il,4,136,καὶ διὰ θώρηκος πολυδαιδάλου ἠρήρειστο
Il,4,137,μίτρης θ’ἣν ἐφόρει ἔρυμα χροὸς ἕρκος ἀκόντων
Il,4,138,ἥ οἱ πλεῖστον ἔρυτο διὰ πρὸ δὲ εἴσατο καὶ τῆς
Il,4,139,Ἀκρότατον δ’ἄρ’ ὀϊστὸς ἐπέγραψε χρόα φωτός
Il,4,140,αὐτίκα δ’ἔρρεεν αἷμα κελαινεφὲς ἐξ ὠτειλῆς
Il,4,141,Ὡς δ’ὅτε τίς τ’ἐλέφαντα γυνὴ φοίνικι μιήνῃ
Il,4,142,Μῃονὶς ἠὲ Κάειρα παρήϊον ἔμμεναι ἵππων
Il,4,143,κεῖται δ’ἐν θαλάμῳ πολέες τέ μιν ἠρήσαντο
Il,4,144,ἱππῆες φορέειν βασιλῆϊ δὲ κεῖται ἄγαλμα
Il,4,145,ἀμφότερον κόσμός θ’ἵππῳ ἐλατῆρί τε κῦδος
Il,4,146,τοῖοί τοι Μενέλαε μιάνθην αἵματι μηροὶ
Il,4,147,εὐφυέες κνῆμαί τε ἰδὲ σφυρὰ κάλ’ ὑπένερθε
Il,4,148,Ῥίγησεν δ’ἄρ’ ἔπειτα ἄναξ ἀνδρῶν Ἀγαμέμνων
Il,4,149,ὡς εἶδεν μέλαν αἷμα καταρρέον ἐξ ὠτειλῆς
Il,4,150,ῥίγησεν δὲ καὶ αὐτὸς ἀρηΐφιλος Μενέλαος
Il,4,151,Ὡς δὲ ἴδεν νεῦρόν τε καὶ ὄγκους ἐκτὸς ἐόντας
Il,4,152,ἄψορρόν οἱ θυμὸς ἐνὶ στήθεσσιν ἀγέρθη
Il,4,153,Τοῖς δὲ βαρὺ στενάχων μετέφη κρείων Ἀγαμέμνων
Il,4,154,χειρὸς ἔχων Μενέλαον ἐπεστενάχοντο δ’ἑταῖροι
Il,4,155,φίλε κασίγνητε θάνατόν νύ τοι ὅρκι’ ἔταμνον
Il,4,156,οἶον προστήσας πρὸ Ἀχαιῶν Τρωσὶ μάχεσθαι
Il,4,157,ὥς σ’ἔβαλον Τρῶες κατὰ δ’ὅρκια πιστὰ πάτησαν
Il,4,158,Οὐ μέν πως ἅλιον πέλει ὅρκιον αἷμά τε ἀρνῶν
Il,4,159,σπονδαί τ’ἄκρητοι καὶ δεξιαὶ ᾗς ἐπέπιθμεν
Il,4,160,Εἴ περ γάρ τε καὶ αὐτίκ’ Ὀλύμπιος οὐκ ἐτέλεσσεν
Il,4,161,ἔκ τε καὶ ὀψὲ τελεῖ σύν τε μεγάλῳ ἀπέτισαν
Il,4,162,σὺν σφῇσιν κεφαλῇσι γυναιξί τε καὶ τεκέεσσιν
Il,4,163,Εὖ γὰρ ἐγὼ τόδε οἶδα κατὰ φρένα καὶ κατὰ θυμόν
Il,4,164,ἔσσεται ἦμαρ ὅτ’ ἄν ποτ’ ὀλώλῃ Ἴλιος ἱρὴ
Il,4,165,καὶ Πρίαμος καὶ λαὸς ἐϋμμελίω Πριάμοιο
Il,4,166,Ζεὺς δέ σφι Κρονίδης ὑψίζυγος αἰθέρι ναίων
Il,4,167,αὐτὸς ἐπισσείῃσιν ἐρεμνὴν αἰγίδα πᾶσι
Il,4,168,τῆσδ’ ἀπάτης κοτέων τὰ μὲν ἔσσεται οὐκ ἀτέλεστα
Il,4,169,ἀλλά μοι αἰνὸν ἄχος σέθεν ἔσσεται ὦ Μενέλαε
Il,4,170,αἴ κε θάνῃς καὶ πότμον ἀναπλήσῃς βιότοιο
Il,4,171,Καί κεν ἐλέγχιστος πολυδίψιον Ἄργος ἱκοίμην
Il,4,172,αὐτίκα γὰρ μνήσονται Ἀχαιοὶ πατρίδος αἴης
Il,4,173,κὰδ δέ κεν εὐχωλὴν Πριάμῳ καὶ Τρωσὶ λίποιμεν
Il,4,174,Ἀργείην Ἑλένην σέο δ’ὀστέα πύσει ἄρουρα
Il,4,175,κειμένου ἐν Τροίῃ ἀτελευτήτῳ ἐπὶ ἔργῳ
Il,4,176,Καί κέ τις ὧδ’ ἐρέει Τρώων ὑπερηνορεόντων
Il,4,177,τύμβῳ ἐπιθρῴσκων Μενελάου κυδαλίμοιο
Il,4,178,αἴθ’ οὕτως ἐπὶ πᾶσι χόλον τελέσει’ Ἀγαμέμνων
Il,4,179,ὡς καὶ νῦν ἅλιον στρατὸν ἤγαγεν ἐνθάδ’ Ἀχαιῶν
Il,4,180,καὶ δὴ ἔβη οἶκον δὲ φίλην ἐς πατρίδα γαῖαν
Il,4,181,σὺν κεινῇσιν νηυσὶ λιπὼν ἀγαθὸν Μενέλαον
Il,4,182,Ὥς ποτέ τις ἐρέει τότε μοι χάνοι εὐρεῖα χθών
Il,4,183,Τὸν δ’ἐπιθαρσύνων προσέφη ξανθὸς Μενέλαος
Il,4,184,θάρσει μηδέ τί πω δειδίσσεο λαὸν Ἀχαιῶν
Il,4,185,οὐκ ἐν καιρίῳ ὀξὺ πάγη βέλος ἀλλὰ πάροιθεν
Il,4,186,εἰρύσατο ζωστήρ τε παναίολος ἠδ’ ὑπένερθε
Il,4,187,ζῶμά τε καὶ μίτρη τὴν χαλκῆες κάμον ἄνδρες
Il,4,188,Τὸν δ’ἀπαμειβόμενος προσέφη κρείων Ἀγαμέμνων
Il,4,189,αἲ γὰρ δὴ οὕτως εἴη φίλος ὦ Μενέλαε
Il,4,190,ἕλκος δ’ἰητὴρ ἐπιμάσσεται ἠδ’ ἐπιθήσει
Il,4,191,φάρμαχ’ ἅ κεν παύσῃσι μελαινάων ὀδυνάων
Il,4,192,Ἦ καὶ Ταλθύβιον θεῖον κήρυκα προσηύδα
Il,4,193,Ταλθύβι’ ὅττι τάχιστα Μαχάονα δεῦρο κάλεσσον
Il,4,194,φῶτ’ Ἀσκληπιοῦ υἱὸν ἀμύμονος ἰητῆρος
Il,4,195,ὄφρα ἴδῃ Μενέλαον ἀρήϊον Ἀτρέος υἱόν
Il,4,196,ὅν τις ὀϊστεύσας ἔβαλεν τόξων ἐῢ εἰδὼς
Il,4,197,Τρώων ἢ Λυκίων τῷ μὲν κλέος ἄμμι δὲ πένθος
Il,4,198,Ὣς ἔφατ’ οὐδ’ ἄρα οἱ κῆρυξ ἀπίθησεν ἀκούσας
Il,4,199,βῆ δ’ἰέναι κατὰ λαὸν Ἀχαιῶν χαλκοχιτώνων
Il,4,200,παπταίνων ἥρωα Μαχάονα τὸν δὲ νόησεν
Il,4,201,ἑσταότ’ ἀμφὶ δέ μιν κρατεραὶ στίχες ἀσπιστάων
Il,4,202,λαῶν οἵ οἱ ἕποντο Τρίκης ἐξ ἱπποβότοιο
Il,4,203,Ἀγχοῦ δ’ἱστάμενος ἔπεα πτερόεντα προσηύδα
Il,4,204,ὄρσ’ Ἀσκληπιάδη καλέει κρείων Ἀγαμέμνων
Il,4,205,ὄφρα ἴδῃς Μενέλαον ἀρήϊον ἀρχὸν Ἀχαιῶν
Il,4,206,ὅν τις ὀϊστεύσας ἔβαλεν τόξων ἐῢ εἰδὼς
Il,4,207,Τρώων ἢ Λυκίων τῷ μὲν κλέος ἄμμι δὲ πένθος
Il,4,208,Ὣς φάτο τῷ δ’ἄρα θυμὸν ἐνὶ στήθεσσιν ὄρινε
Il,4,209,βὰν δ’ἰέναι καθ’ ὅμιλον ἀνὰ στρατὸν εὐρὺν Ἀχαιῶν
Il,4,210,Ἀλλ’ ὅτε δή ῥ’ἵκανον ὅθι ξανθὸς Μενέλαος
Il,4,211,βλήμενος ἦν περὶ δ’αὐτὸν ἀγηγέραθ’ ὅσσοι ἄριστοι
Il,4,212,κυκλόσ’ ὃ δ’ἐν μέσσοισι παρίστατο ἰσόθεος φώς
Il,4,213,αὐτίκα δ’ἐκ ζωστῆρος ἀρηρότος ἕλκεν ὀϊστόν
Il,4,214,τοῦ δ’ἐξελκομένοιο πάλιν ἄγεν ὀξέες ὄγκοι
Il,4,215,Λῦσε δέ οἱ ζωστῆρα παναίολον ἠδ’ ὑπένερθε
Il,4,216,ζῶμά τε καὶ μίτρην τὴν χαλκῆες κάμον ἄνδρες
Il,4,217,Αὐτὰρ ἐπεὶ ἴδεν ἕλκος ὅθ’ ἔμπεσε πικρὸς ὀϊστός
Il,4,218,αἷμ’ ἐκμυζήσας ἐπ’ ἄρ’ ἤπια φάρμακα εἰδὼς
Il,4,219,πάσσε τά οἵ ποτε πατρὶ φίλα φρονέων πόρε Χείρων
Il,4,220,Ὄφρα τοὶ ἀμφεπένοντο βοὴν ἀγαθὸν Μενέλαον
Il,4,221,τόφρα δ’ἐπὶ Τρώων στίχες ἤλυθον ἀσπιστάων
Il,4,222,οἳ δ’αὖτις κατὰ τεύχε’ ἔδυν μνήσαντο δὲ χάρμης
Il,4,223,Ἔνθ’ οὐκ ἂν βρίζοντα ἴδοις Ἀγαμέμνονα δῖον
Il,4,224,οὐδὲ καταπτώσσοντ’ οὐδ’ οὐκ ἐθέλοντα μάχεσθαι
Il,4,225,ἀλλὰ μάλα σπεύδοντα μάχην ἐς κυδιάνειραν
Il,4,226,Ἵππους μὲν γὰρ ἔασε καὶ ἅρματα ποικίλα χαλκῷ
Il,4,227,καὶ τοὺς μὲν θεράπων ἀπάνευθ’ ἔχε φυσιόωντας
Il,4,228,Εὐρυμέδων υἱὸς Πτολεμαίου Πειραΐδαο
Il,4,229,τῷ μάλα πόλλ’ ἐπέτελλε παρισχέμεν ὁππότε κέν μιν
Il,4,230,γυῖα λάβῃ κάματος πολέας διὰ κοιρανέοντα
Il,4,231,αὐτὰρ ὃ πεζὸς ἐὼν ἐπεπωλεῖτο στίχας ἀνδρῶν
Il,4,232,καί ῥ’οὓς μὲν σπεύδοντας ἴδοι Δαναῶν ταχυπώλων
Il,4,233,τοὺς μάλα θαρσύνεσκε παριστάμενος ἐπέεσσιν
Il,4,234,Ἀργεῖοι μή πώ τι μεθίετε θούριδος ἀλκῆς
Il,4,235,οὐ γὰρ ἐπὶ ψευδέσσι πατὴρ Ζεὺς ἔσσετ’ ἀρωγός
Il,4,236,ἀλλ’ οἵ περ πρότεροι ὑπὲρ ὅρκια δηλήσαντο
Il,4,237,τῶν ἤτοι αὐτῶν τέρενα χρόα γῦπες ἔδονται
Il,4,238,ἡμεῖς αὖτ’ ἀλόχους τε φίλας καὶ νήπια τέκνα
Il,4,239,ἄξομεν ἐν νήεσσιν ἐπὴν πτολίεθρον ἕλωμεν
Il,4,240,Οὕς τινας αὖ μεθιέντας ἴδοι στυγεροῦ πολέμοιο
Il,4,241,τοὺς μάλα νεικείεσκε χολωτοῖσιν ἐπέεσσιν
Il,4,242,Ἀργεῖοι ἰόμωροι ἐλεγχέες οὔ νυ σέβεσθε;
Il,4,243,τίφθ’ οὕτως ἔστητε τεθηπότες ἠΰτε νεβροί
Il,4,244,αἵ τ’ἐπεὶ οὖν ἔκαμον πολέος πεδίοιο θέουσαι
Il,4,245,ἑστᾶσ’ οὐδ’ ἄρα τίς σφι μετὰ φρεσὶ γίγνεται ἀλκή
Il,4,246,ὣς ὑμεῖς ἔστητε τεθηπότες οὐδὲ μάχεσθε
Il,4,247,Ἦ μένετε Τρῶας σχεδὸν ἐλθέμεν ἔνθά τε νῆες
Il,4,248,εἰρύατ’ εὔπρυμνοι πολιῆς ἐπὶ θινὶ θαλάσσης
Il,4,249,ὄφρα ἴδητ’ αἴ κ’ὔμμιν ὑπέρσχῃ χεῖρα Κρονίων;
Il,4,250,ὣς ὅ γε κοιρανέων ἐπεπωλεῖτο στίχας ἀνδρῶν
Il,4,251,ἦλθε δ’ἐπὶ Κρήτεσσι κιὼν ἀνὰ οὐλαμὸν ἀνδρῶν
Il,4,252,Οἳ δ’ἀμφ’ Ἰδομενῆα δαΐφρονα θωρήσσοντο
Il,4,253,Ἰδομενεὺς μὲν ἐνὶ προμάχοις συῒ εἴκελος ἀλκήν
Il,4,254,Μηριόνης δ’ἄρα οἱ πυμάτας ὄτρυνε φάλαγγας
Il,4,255,Τοὺς δὲ ἰδὼν γήθησεν ἄναξ ἀνδρῶν Ἀγαμέμνων
Il,4,256,αὐτίκα δ’Ἰδομενῆα προσηύδα μειλιχίοισιν
Il,4,257,Ἰδομενεῦ περὶ μέν σε τίω Δαναῶν ταχυπώλων
Il,4,258,ἠμὲν ἐνὶ πτολέμῳ ἠδ’ ἀλλοίῳ ἐπὶ ἔργῳ
Il,4,259,ἠδ’ ἐν δαίθ’ ὅτε πέρ τε γερούσιον αἴθοπα οἶνον
Il,4,260,Ἀργείων οἳ ἄριστοι ἐνὶ κρητῆρι κέρωνται
Il,4,261,Εἴ περ γάρ τ’ἄλλοι γε κάρη κομόωντες Ἀχαιοὶ
Il,4,262,δαιτρὸν πίνωσιν σὸν δὲ πλεῖον δέπας αἰεὶ
Il,4,263,ἕστηχ’ ὥς περ ἐμοί πιέειν ὅτε θυμὸς ἀνώγοι
Il,4,264,Ἀλλ’ ὄρσευ πόλεμον δ’οἷος πάρος εὔχεαι εἶναι
Il,4,265,Τὸν δ’αὖτ’ Ἰδομενεὺς Κρητῶν ἀγὸς ἀντίον ηὔδα
Il,4,266,Ἀτρεΐδη μάλα μέν τοι ἐγὼν ἐρίηρος ἑταῖρος
Il,4,267,ἔσσομαι ὡς τὸ πρῶτον ὑπέστην καὶ κατένευσα
Il,4,268,ἀλλ’ ἄλλους ὄτρυνε κάρη κομόωντας Ἀχαιοὺς
Il,4,269,ὄφρα τάχιστα μαχώμεθ’ ἐπεὶ σύν γ’ὅρκι’ ἔχευαν
Il,4,270,Τρῶες τοῖσιν δ’αὖ  θάνατος καὶ κήδε’ ὀπίσσω
Il,4,271,ἔσσετ’ ἐπεὶ πρότεροι ὑπὲρ ὅρκια δηλήσαντο
Il,4,272,Ὣς ἔφατ’ Ἀτρεΐδης δὲ παρῴχετο γηθόσυνος κῆρ
Il,4,273,ἦλθε δ’ἐπ’ Αἰάντεσσι κιὼν ἀνὰ οὐλαμὸν ἀνδρῶν
Il,4,274,τὼ δὲ κορυσσέσθην ἅμα δὲ νέφος εἵπετο πεζῶν
Il,4,275,Ὡς δ’ὅτ’ ἀπὸ σκοπιῆς εἶδεν νέφος αἰπόλος ἀνὴρ
Il,4,276,ἐρχόμενον κατὰ πόντον ὑπὸ Ζεφύροιο ἰωῆς
Il,4,277,τῷ δέ τ’ἄνευθεν ἐόντι μελάντερον ἠΰτε πίσσα
Il,4,278,φαίνετ’ ἰὸν κατὰ πόντον ἄγει δέ τε λαίλαπα πολλήν
Il,4,279,ῥίγησέν τε ἰδών ὑπό τε σπέος ἤλασε μῆλα
Il,4,280,τοῖαι ἅμ’ Αἰάντεσσι διοτρεφέων αἰζηῶν
Il,4,281,δήϊον ἐς πόλεμον πυκιναὶ κίνυντο φάλαγγες
Il,4,282,κυάνεαι σάκεσίν τε καὶ ἔγχεσι πεφρικυῖαι
Il,4,283,Καὶ τοὺς μὲν γήθησεν ἰδὼν κρείων Ἀγαμέμνων
Il,4,284,καί σφεας φωνήσας ἔπεα πτερόεντα προσηύδα
Il,4,285,Αἴαντ’ Ἀργείων ἡγήτορε χαλκοχιτώνων
Il,4,286,σφῶϊ μέν οὐ γὰρ ἔοικ’ ὀτρυνέμεν οὔ τι κελεύω
Il,4,287,αὐτὼ γὰρ μάλα λαὸν ἀνώγετον ἶφι μάχεσθαι
Il,4,288,Αἲ γὰρ Ζεῦ τε πάτερ καὶ Ἀθηναίη καὶ Ἄπολλον
Il,4,289,τοῖος πᾶσιν θυμὸς ἐνὶ στήθεσσι γένοιτο
Il,4,290,τώ κε τάχ’ ἠμύσειε πόλις Πριάμοιο ἄνακτος
Il,4,291,χερσὶν ὑφ’ ἡμετέρῃσιν ἁλοῦσά τε περθομένη τε
Il,4,292,Ὣς εἰπὼν τοὺς μὲν λίπεν αὐτοῦ βῆ δὲ μετ’ ἄλλους
Il,4,293,ἔνθ’ ὅ γε Νέστορ’ ἔτετμε λιγὺν Πυλίων ἀγορητὴν
Il,4,294,οὓς ἑτάρους στέλλοντα καὶ ὀτρύνοντα μάχεσθαι
Il,4,295,ἀμφὶ μέγαν Πελάγοντα Ἀλάστορά τε Χρομίον τε
Il,4,296,Αἵμονά τε κρείοντα Βίαντά τε ποιμένα λαῶν
Il,4,297,ἱππῆας μὲν πρῶτα σὺν ἵπποισιν καὶ ὄχεσφι
Il,4,298,πεζοὺς δ’ἐξόπιθε στῆσεν πολέας τε καὶ ἐσθλοὺς
Il,4,299,ἕρκος ἔμεν πολέμοιο κακοὺς δ’ἐς μέσσον ἔλασσεν
Il,4,300,ὄφρα καὶ οὐκ ἐθέλων τις ἀναγκαίῃ πολεμίζοι
Il,4,301,Ἱππεῦσιν μὲν πρῶτ’ ἐπετέλλετο τοὺς γὰρ ἀνώγει
Il,4,302,σφοὺς ἵππους ἐχέμεν μηδὲ κλονέεσθαι ὁμίλῳ
Il,4,303,μηδέ τις ἱπποσύνῃ τε καὶ ἠνορέηφι πεποιθὼς
Il,4,304,οἶος πρόσθ’ ἄλλων μεμάτω Τρώεσσι μάχεσθαι
Il,4,305,μηδ’ ἀναχωρείτω ἀλαπαδνότεροι γὰρ ἔσεσθε
Il,4,306,Ὃς δέ κ’ἀνὴρ ἀπὸ ὧν ὀχέων ἕτερ’ ἅρμαθ’ ἵκηται
Il,4,307,ἔγχει ὀρεξάσθω ἐπεὶ ἦ πολὺ φέρτερον οὕτω
Il,4,308,Ὧδε καὶ οἱ πρότεροι πόλεας καὶ τείχε’ ἐπόρθεον
Il,4,309,τόνδε νόον καὶ θυμὸν ἐνὶ στήθεσσιν ἔχοντες
Il,4,310,Ὣς ὃ γέρων ὄτρυνε πάλαι πολέμων ἐῢ εἰδώς
Il,4,311,καὶ τὸν μὲν γήθησεν ἰδὼν κρείων Ἀγαμέμνων
Il,4,312,καί μιν φωνήσας ἔπεα πτερόεντα προσηύδα
Il,4,313,ὦ γέρον εἴθ’ ὡς θυμὸς ἐνὶ στήθεσσι φίλοισιν
Il,4,314,ὥς τοι γούναθ’ ἕποιτο βίη δέ τοι ἔμπεδος εἴη
Il,4,315,ἀλλά σε γῆρας τείρει ὁμοίϊον ὡς ὄφελέν τις
Il,4,316,ἀνδρῶν ἄλλος ἔχειν σὺ δὲ κουροτέροισι μετεῖναι
Il,4,317,Τὸν δ’ἠμείβετ’ ἔπειτα Γερήνιος ἱππότα Νέστωρ
Il,4,318,Ἀτρεΐδη μάλα μέν τοι ἐγὼν ἐθέλοιμι καὶ αὐτὸς
Il,4,319,ὣς ἔμεν ὡς ὅτε δῖον Ἐρευθαλίωνα κατέκταν
Il,4,320,Ἀλλ’ οὔ πως ἅμα πάντα θεοὶ δόσαν ἀνθρώποισιν
Il,4,321,εἰ τότε κοῦρος ἔα νῦν αὖτέ με γῆρας ὀπάζει
Il,4,322,Ἀλλὰ καὶ ὧς ἱππεῦσι μετέσσομαι ἠδὲ κελεύσω
Il,4,323,βουλῇ καὶ μύθοισι τὸ γὰρ γέρας ἐστὶ γερόντων
Il,4,324,Αἰχμὰς δ’αἰχμάσσουσι νεώτεροι οἵ περ ἐμεῖο
Il,4,325,ὁπλότεροι γεγάασι πεποίθασίν τε βίηφιν
Il,4,326,Ὣς ἔφατ’ Ἀτρεΐδης δὲ παρῴχετο γηθόσυνος κῆρ
Il,4,327,Εὗρ’ υἱὸν Πετεῶο Μενεσθῆα πλήξιππον
Il,4,328,ἑσταότ’ ἀμφὶ δ’Ἀθηναῖοι μήστωρες ἀϋτῆς
Il,4,329,αὐτὰρ ὃ πλησίον ἑστήκει πολύμητις Ὀδυσσεύς
Il,4,330,πὰρ δὲ Κεφαλλήνων ἀμφὶ στίχες οὐκ ἀλαπαδναὶ
Il,4,331,ἕστασαν οὐ γάρ πώ σφιν ἀκούετο λαὸς ἀϋτῆς
Il,4,332,ἀλλὰ νέον συνορινόμεναι κίνυντο φάλαγγες
Il,4,333,Τρώων ἱπποδάμων καὶ Ἀχαιῶν οἳ δὲ μένοντες
Il,4,334,ἕστασαν ὁππότε πύργος Ἀχαιῶν ἄλλος ἐπελθὼν
Il,4,335,Τρώων ὁρμήσειε καὶ ἄρξειαν πολέμοιο
Il,4,336,Τοὺς δὲ ἰδὼν νείκεσσεν ἄναξ ἀνδρῶν Ἀγαμέμνων
Il,4,337,καί σφεας φωνήσας ἔπεα πτερόεντα προσηύδα
Il,4,338,ὦ υἱὲ Πετεῶο διοτρεφέος βασιλῆος
Il,4,339,καὶ σὺ κακοῖσι δόλοισι κεκασμένε κερδαλεόφρον
Il,4,340,τίπτε καταπτώσσοντες ἀφέστατε μίμνετε δ’ἄλλους;
Il,4,341,σφῶϊν μέν τ’ἐπέοικε μετὰ πρώτοισιν ἐόντας
Il,4,342,ἑστάμεν ἠδὲ μάχης καυστείρης ἀντιβολῆσαι
Il,4,343,πρώτω γὰρ καὶ δαιτὸς ἀκουάζεσθον ἐμεῖο
Il,4,344,ὁππότε δαῖτα γέρουσιν ἐφοπλίζωμεν Ἀχαιοί
Il,4,345,Ἔνθα φίλ’ ὀπταλέα κρέα ἔδμεναι ἠδὲ κύπελλα
Il,4,346,οἴνου πινέμεναι μελιηδέος ὄφρ’ ἐθέλητον
Il,4,347,νῦν δὲ φίλως χ’ὁρόῳτε καὶ εἰ δέκα πύργοι Ἀχαιῶν
Il,4,348,ὑμείων προπάροιθε μαχοίατο νηλέϊ χαλκῷ
Il,4,349,Τὸν δ’ἄρ’ ὑπόδρα ἰδὼν προσέφη πολύμητις Ὀδυσσεύς
Il,4,350,Ἀτρεΐδη ποῖόν σε ἔπος φύγεν ἕρκος ὀδόντων;
Il,4,351,πῶς δὴ φῂς πολέμοιο μεθιέμεν ὁππότ’ Ἀχαιοὶ
Il,4,352,Τρωσὶν ἐφ’ ἱπποδάμοισιν ἐγείρομεν ὀξὺν Ἄρηα;
Il,4,353,ὄψεαι αἴ κ’ἐθέλῃσθα καὶ αἴ κέν τοι τὰ μεμήλῃ
Il,4,354,Τηλεμάχοιο φίλον πατέρα προμάχοισι μιγέντα
Il,4,355,Τρώων ἱπποδάμων σὺ δὲ ταῦτ’ ἀνεμώλια βάζεις
Il,4,356,Τὸν δ’ἐπιμειδήσας προσέφη κρείων Ἀγαμέμνων
Il,4,357,ὡς γνῶ χωομένοιο πάλιν δ’ὅ γε λάζετο μῦθον
Il,4,358,διογενὲς Λαερτιάδη πολυμήχαν’ Ὀδυσσεῦ
Il,4,359,οὔτέ σε νεικείω περιώσιον οὔτε κελεύω
Il,4,360,οἶδα γὰρ ὥς τοι θυμὸς ἐνὶ στήθεσσι φίλοισιν
Il,4,361,ἤπια δήνεα οἶδε τὰ γὰρ φρονέεις ἅ τ’ἐγώ περ
Il,4,362,Ἀλλ’ ἴθι ταῦτα δ’ὄπισθεν ἀρεσσόμεθ’ εἴ τι κακὸν νῦν
Il,4,363,εἴρηται τὰ δὲ πάντα θεοὶ μεταμώνια θεῖεν
Il,4,364,Ὣς εἰπὼν τοὺς μὲν λίπεν αὐτοῦ βῆ δὲ μετ’ ἄλλους
Il,4,365,Εὗρε δὲ Τυδέος υἱὸν ὑπέρθυμον Διομήδεα
Il,4,366,ἑσταότ’ ἔν θ’ἵπποισι καὶ ἅρμασι κολλητοῖσι
Il,4,367,πὰρ δέ οἱ ἑστήκει Σθένελος Καπανήϊος υἱός
Il,4,368,Καὶ τὸν μὲν νείκεσσεν ἰδὼν κρείων Ἀγαμέμνων
Il,4,369,καί μιν φωνήσας ἔπεα πτερόεντα προσηύδα
Il,4,370,ὤ μοι Τυδέος υἱὲ δαΐφρονος ἱπποδάμοιο
Il,4,371,τί πτώσσεις τί δ’ὀπιπεύεις πολέμοιο γεφύρας;
Il,4,372,οὐ μὲν Τυδέϊ γ’ὧδε φίλον πτωσκαζέμεν ἦεν
Il,4,373,ἀλλὰ πολὺ πρὸ φίλων ἑτάρων δηίοισι μάχεσθαι
Il,4,374,ὡς φάσαν οἵ μιν ἴδοντο πονεύμενον οὐ γὰρ ἔγωγε
Il,4,375,ἤντησ’ οὐδὲ ἴδον περὶ δ’ἄλλων φασὶ γενέσθαι
Il,4,376,Ἤτοι μὲν γὰρ ἄτερ πολέμου εἰσῆλθε Μυκήνας
Il,4,377,ξεῖνος ἅμ’ ἀντιθέῳ Πολυνείκεϊ λαὸν ἀγείρων
Il,4,378,οἳ δὲ τότ’ ἐστρατόωνθ’ ἱερὰ πρὸς τείχεα Θήβης
Il,4,379,καί ῥα μάλα λίσσοντο δόμεν κλειτοὺς ἐπικούρους
Il,4,380,οἳ δ’ἔθελον δόμεναι καὶ ἐπῄνεον ὡς ἐκέλευον
Il,4,381,ἀλλὰ Ζεὺς ἔτρεψε παραίσια σήματα φαίνων
Il,4,382,Οἳ δ’ἐπεὶ οὖν ᾤχοντο ἰδὲ πρὸ ὁδοῦ ἐγένοντο
Il,4,383,Ἀσωπὸν δ’ἵκοντο βαθύσχοινον λεχεποίην
Il,4,384,ἔνθ’ αὖτ’ ἀγγελίην ἐπὶ Τυδῆ στεῖλαν Ἀχαιοί
Il,4,385,Αὐτὰρ ὃ βῆ πολέας δὲ κιχήσατο Καδμεΐωνας
Il,4,386,δαινυμένους κατὰ δῶμα βίης Ἐτεοκληείης
Il,4,387,Ἔνθ’ οὐδὲ ξεῖνός περ ἐὼν ἱππηλάτα Τυδεὺς
Il,4,388,τάρβει μοῦνος ἐὼν πολέσιν μετὰ Καδμείοισιν
Il,4,389,ἀλλ’ ὅ γ’ἀεθλεύειν προκαλίζετο πάντα δ’ἐνίκα
Il,4,390,ῥηϊδίως τοίη οἱ ἐπίρροθος ἦεν Ἀθήνη
Il,4,391,Οἳ δὲ χολωσάμενοι Καδμεῖοι κέντορες ἵππων
Il,4,392,ἂψ ἄρ’ ἀνερχομένῳ πυκινὸν λόχον εἷσαν ἄγοντες
Il,4,393,κούρους πεντήκοντα δύω δ’ἡγήτορες ἦσαν
Il,4,394,Μαίων Αἱμονίδης ἐπιείκελος ἀθανάτοισιν
Il,4,395,υἱός τ’Αὐτοφόνοιο μενεπτόλεμος Πολυφόντης
Il,4,396,Τυδεὺς μὲν καὶ τοῖσιν ἀεικέα πότμον ἐφῆκε
Il,4,397,πάντας ἔπεφν’ ἕνα δ’οἶον ἵει οἶκον δὲ νέεσθαι
Il,4,398,Μαίον’ ἄρα προέηκε θεῶν τεράεσσι πιθήσας
Il,4,399,Τοῖος ἔην Τυδεὺς Αἰτώλιος ἀλλὰ τὸν υἱὸν
Il,4,400,γείνατο εἷο χέρεια μάχῃ ἀγορῇ δέ τ’ἀμείνω
Il,4,401,Ὣς φάτο τὸν δ’οὔ τι προσέφη κρατερὸς Διομήδης
Il,4,402,αἰδεσθεὶς βασιλῆος ἐνιπὴν αἰδοίοιο
Il,4,403,τὸν δ’υἱὸς Καπανῆος ἀμείψατο κυδαλίμοιο
Il,4,404,Ἀτρεΐδη μὴ ψεύδε’ ἐπιστάμενος σάφα εἰπεῖν
Il,4,405,ἡμεῖς τοι πατέρων μέγ’ ἀμείνονες εὐχόμεθ’ εἶναι
Il,4,406,ἡμεῖς καὶ Θήβης ἕδος εἵλομεν ἑπταπύλοιο
Il,4,407,παυρότερον λαὸν ἀγαγόνθ’ ὑπὸ τεῖχος ἄρειον
Il,4,408,πειθόμενοι τεράεσσι θεῶν καὶ Ζηνὸς ἀρωγῇ
Il,4,409,κεῖνοι δὲ σφετέρῃσιν ἀτασθαλίῃσιν ὄλοντο
Il,4,410,τὼ μή μοι πατέρας ποθ’ ὁμοίῃ ἔνθεο τιμῇ
Il,4,411,Τὸν δ’ἄρ’ ὑπόδρα ἰδὼν προσέφη κρατερὸς Διομήδης
Il,4,412,τέττα σιωπῇ ἧσο ἐμῷ δ’ἐπιπείθεο μύθῳ
Il,4,413,οὐ γὰρ ἐγὼ νεμεσῶ Ἀγαμέμνονι ποιμένι λαῶν
Il,4,414,ὀτρύνοντι μάχεσθαι ἐϋκνήμιδας Ἀχαιούς
Il,4,415,τούτῳ μὲν γὰρ κῦδος ἅμ’ ἕψεται εἴ κεν Ἀχαιοὶ
Il,4,416,Τρῶας δῃώσωσιν ἕλωσί τε Ἴλιον ἱρήν
Il,4,417,τούτῳ δ’αὖ μέγα πένθος Ἀχαιῶν δῃωθέντων
Il,4,418,Ἀλλ’ ἄγε δὴ καὶ νῶϊ μεδώμεθα θούριδος ἀλκῆς
Il,4,419,Ἦ ῥα καὶ ἐξ ὀχέων σὺν τεύχεσιν ἆλτο χαμᾶζε
Il,4,420,δεινὸν δ’ἔβραχε χαλκὸς ἐπὶ στήθεσσιν ἄνακτος
Il,4,421,ὀρνυμένου ὑπό κεν ταλασίφρονά περ δέος εἷλεν
Il,4,422,Ὡς δ’ὅτ’ ἐν αἰγιαλῷ πολυηχέϊ κῦμα θαλάσσης
Il,4,423,ὄρνυτ’ ἐπασσύτερον Ζεφύρου ὕπο κινήσαντος
Il,4,424,πόντῳ μέν τε πρῶτα κορύσσεται αὐτὰρ ἔπειτα
Il,4,425,χέρσῳ ῥηγνύμενον μεγάλα βρέμει ἀμφὶ δέ τ’ἄκρας
Il,4,426,κυρτὸν ἐὸν κορυφοῦται ἀποπτύει δ’ἁλὸς ἄχνην
Il,4,427,ὣς τότ’ ἐπασσύτεραι Δαναῶν κίνυντο φάλαγγες
Il,4,428,νωλεμέως πόλεμον δέ κέλευε δὲ οἷσιν ἕκαστος
Il,4,429,ἡγεμόνων οἳ δ’ἄλλοι ἀκὴν ἴσαν οὐδέ κε φαίης
Il,4,430,τόσσον λαὸν ἕπεσθαι ἔχοντ’ ἐν στήθεσιν αὐδήν
Il,4,431,σιγῇ δειδιότες σημάντορας ἀμφὶ δὲ πᾶσι
Il,4,432,τεύχεα ποικίλ’ ἔλαμπε τὰ εἱμένοι ἐστιχόωντο
Il,4,433,Τρῶες δ’ὥς τ’ὄϊες πολυπάμονος ἀνδρὸς ἐν αὐλῇ
Il,4,434,μυρίαι ἑστήκασιν ἀμελγόμεναι γάλα λευκὸν
Il,4,435,ἀζηχὲς μεμακυῖαι ἀκούουσαι ὄπα ἀρνῶν
Il,4,436,ὣς Τρώων ἀλαλητὸς ἀνὰ στρατὸν εὐρὺν ὀρώρει
Il,4,437,οὐ γὰρ πάντων ἦεν ὁμὸς θρόος οὐδ’ ἴα γῆρυς
Il,4,438,ἀλλὰ γλῶσσα μέμικτο πολύκλητοι δ’ἔσαν ἄνδρες
Il,4,439,Ὄρσε δὲ τοὺς μὲν Ἄρης τοὺς δὲ γλαυκῶπις Ἀθήνη
Il,4,440,Δεῖμός τ’ἠδὲ Φόβος καὶ Ἔρις ἄμοτον μεμαυῖα
Il,4,441,Ἄρεος ἀνδροφόνοιο κασιγνήτη ἑτάρη τε
Il,4,442,ἥ τ’ὀλίγη μὲν πρῶτα κορύσσεται αὐτὰρ ἔπειτα
Il,4,443,οὐρανῷ ἐστήριξε κάρη καὶ ἐπὶ χθονὶ βαίνει
Il,4,444,ἥ σφιν καὶ τότε νεῖκος ὁμοίϊον ἔμβαλε μέσσῳ
Il,4,445,ἐρχομένη καθ’ ὅμιλον ὀφέλλουσα στόνον ἀνδρῶν
Il,4,446,Οἳ δ’ὅτε δή ῥ’ἐς χῶρον ἕνα ξυνιόντες ἵκοντο
Il,4,447,σύν ῥ’ἔβαλον ῥινούς σὺν δ’ἔγχεα καὶ μένε’ ἀνδρῶν
Il,4,448,χαλκεοθωρήκων ἀτὰρ ἀσπίδες ὀμφαλόεσσαι
Il,4,449,ἔπληντ’ ἀλλήλῃσι πολὺς δ’ὀρυμαγδὸς ὀρώρει
Il,4,450,Ἔνθα δ’ἅμ’ οἰμωγή τε καὶ εὐχωλὴ πέλεν ἀνδρῶν
Il,4,451,ὀλλύντων τε καὶ ὀλλυμένων ῥέε δ’αἵματι γαῖα
Il,4,452,Ὡς δ’ὅτε χείμαρροι ποταμοὶ κατ’ ὄρεσφι ῥέοντες
Il,4,453,ἐς μισγάγκειαν συμβάλλετον ὄβριμον ὕδωρ
Il,4,454,κρουνῶν ἐκ μεγάλων κοίλης ἔντοσθε χαράδρης
Il,4,455,τῶν δέ τε τηλόσε δοῦπον ἐν οὔρεσιν ἔκλυε ποιμήν
Il,4,456,ὣς τῶν μισγομένων γένετο ἰαχή τε πόνος τε
Il,4,457,Πρῶτος δ’Ἀντίλοχος Τρώων ἕλεν ἄνδρα κορυστὴν
Il,4,458,ἐσθλὸν ἐνὶ προμάχοισι Θαλυσιάδην Ἐχέπωλον
Il,4,459,τόν ῥ’ἔβαλε πρῶτος κόρυθος φάλον ἱπποδασείης
Il,4,460,ἐν δὲ μετώπῳ πῆξε πέρησε δ’ἄρ’ ὀστέον εἴσω
Il,4,461,αἰχμὴ χαλκείη τὸν δὲ σκότος ὄσσε κάλυψεν
Il,4,462,ἤριπε δ’ὡς ὅτε πύργος ἐνὶ κρατερῇ ὑσμίνῃ
Il,4,463,Τὸν δὲ πεσόντα ποδῶν ἔλαβε κρείων Ἐλεφήνωρ
Il,4,464,Χαλκωδοντιάδης μεγαθύμων ἀρχὸς Ἀβάντων
Il,4,465,ἕλκε δ’ὑπ’ ἐκ βελέων λελιημένος ὄφρα τάχιστα
Il,4,466,τεύχεα συλήσειε μίνυνθα δέ οἱ γένεθ’ ὁρμή
Il,4,467,Νεκρὸν γὰρ ἐρύοντα ἰδὼν μεγάθυμος Ἀγήνωρ
Il,4,468,πλευρά τά οἱ κύψαντι παρ’ ἀσπίδος ἐξεφαάνθη
Il,4,469,οὔτησε ξυστῷ χαλκήρεϊ λῦσε δὲ γυῖα
Il,4,470,Ὣς τὸν μὲν λίπε θυμός ἐπ’ αὐτῷ δ’ἔργον ἐτύχθη
Il,4,471,ἀργαλέον Τρώων καὶ Ἀχαιῶν οἳ δὲ λύκοι ὣς
Il,4,472,ἀλλήλοις ἐπόρουσαν ἀνὴρ δ’ἄνδρ’ ἐδνοπάλιζεν
Il,4,473,Ἔνθ’ ἔβαλ’ Ἀνθεμίωνος υἱὸν Τελαμώνιος Αἴας
Il,4,474,ἠΐθεον θαλερὸν Σιμοείσιον ὅν ποτε μήτηρ
Il,4,475,Ἴδηθεν κατιοῦσα παρ’ ὄχθῃσιν Σιμόεντος
Il,4,476,γείνατ’ ἐπεί ῥα τοκεῦσιν ἅμ’ ἕσπετο μῆλα ἰδέσθαι
Il,4,477,τοὔνεκά μιν κάλεον Σιμοείσιον οὐδὲ τοκεῦσι
Il,4,478,θρέπτρα φίλοις ἀπέδωκε μινυνθάδιος δέ οἱ αἰὼν
Il,4,479,ἔπλεθ’ ὑπ’ Αἴαντος μεγαθύμου δουρὶ δαμέντι
Il,4,480,Πρῶτον γάρ μιν ἰόντα βάλε στῆθος παρὰ μαζὸν
Il,4,481,δεξιόν ἀντικρὺ δὲ δι’ ὤμου χάλκεον ἔγχος
Il,4,482,ἦλθεν ὃ δ’ἐν κονίῃσι χαμαὶ πέσεν αἴγειρος ὣς
Il,4,483,ἥ ῥά τ’ἐν εἱαμενῇ ἕλεος μεγάλοιο πεφύκει
Il,4,484,λείη ἀτάρ τέ οἱ ὄζοι ἐπ’ ἀκροτάτῃ πεφύασι
Il,4,485,τὴν μέν θ’ἁρματοπηγὸς ἀνὴρ αἴθωνι σιδήρῳ
Il,4,486,ἐξέταμ’ ὄφρα ἴτυν κάμψῃ περικαλλέϊ δίφρῳ
Il,4,487,ἣ μέν τ’ἀζομένη κεῖται ποταμοῖο παρ’ ὄχθας
Il,4,488,Τοῖον ἄρ’ Ἀνθεμίδην Σιμοείσιον ἐξενάριξεν
Il,4,489,Αἴας διογενής τοῦ δ’Ἄντιφος αἰολοθώρηξ
Il,4,490,Πριαμίδης καθ’ ὅμιλον ἀκόντισεν ὀξέϊ δουρί
Il,4,491,Τοῦ μὲν ἅμαρθ’ ὃ δὲ Λεῦκον Ὀδυσσέος ἐσθλὸν ἑταῖρον
Il,4,492,βεβλήκει βουβῶνα νέκυν ἑτέρωσ’ ἐρύοντα
Il,4,493,ἤριπε δ’ἀμφ’ αὐτῷ νεκρὸς δέ οἱ ἔκπεσε χειρός
Il,4,494,Τοῦ δ’Ὀδυσεὺς μάλα θυμὸν ἀποκταμένοιο χολώθη
Il,4,495,βῆ δὲ διὰ προμάχων κεκορυθμένος αἴθοπι χαλκῷ
Il,4,496,στῆ δὲ μάλ’ ἐγγὺς ἰὼν καὶ ἀκόντισε δουρὶ φαεινῷ
Il,4,497,ἀμφὶ ἓ παπτήνας ὑπὸ δὲ Τρῶες κεκάδοντο
Il,4,498,ἀνδρὸς ἀκοντίσσαντος ὃ δ’οὐχ ἅλιον βέλος ἧκεν
Il,4,499,ἀλλ’ υἱὸν Πριάμοιο νόθον βάλε Δημοκόωντα
Il,4,500,ὅς οἱ Ἀβυδόθεν ἦλθε παρ’ ἵππων ὠκειάων
Il,4,501,Τόν ῥ’Ὀδυσεὺς ἑτάροιο χολωσάμενος βάλε δουρὶ
Il,4,502,κόρσην ἣ δ’ἑτέροιο διὰ κροτάφοιο πέρησεν
Il,4,503,αἰχμὴ χαλκείη τὸν δὲ σκότος ὄσσε κάλυψε
Il,4,504,δούπησεν δὲ πεσών ἀράβησε δὲ τεύχε’ ἐπ’ αὐτῷ
Il,4,505,Χώρησαν δ’ὑπό τε πρόμαχοι καὶ φαίδιμος Ἕκτωρ
Il,4,506,Ἀργεῖοι δὲ μέγα ἴαχον ἐρύσαντο δὲ νεκρούς
Il,4,507,ἴθυσαν δὲ πολὺ προτέρω νεμέσησε δ’Ἀπόλλων
Il,4,508,Περγάμου ἐκκατιδών Τρώεσσι δὲ κέκλετ’ ἀΰσας
Il,4,509,ὄρνυσθ’ ἱππόδαμοι Τρῶες μηδ’ εἴκετε χάρμης
Il,4,510,Ἀργείοις ἐπεὶ οὔ σφι λίθος χρὼς οὐδὲ σίδηρος
Il,4,511,χαλκὸν ἀνασχέσθαι ταμεσίχροα βαλλομένοισιν
Il,4,512,οὐ μὰν οὐδ’ Ἀχιλεὺς Θέτιδος πάϊς ἠϋκόμοιο
Il,4,513,μάρναται ἀλλ’ ἐπὶ νηυσὶ χόλον θυμαλγέα πέσσει
Il,4,514,Ὣς φάτ’ ἀπὸ πτόλιος δεινὸς θεός αὐτὰρ Ἀχαιοὺς
Il,4,515,ὦρσε Διὸς θυγάτηρ κυδίστη Τριτογένεια
Il,4,516,ἐρχομένη καθ’ ὅμιλον ὅθι μεθιέντας ἴδοιτο
Il,4,517,Ἔνθ’ Ἀμαρυγκείδην Διώρεα μοῖρα πέδησε
Il,4,518,χερμαδίῳ γὰρ βλῆτο παρὰ σφυρὸν ὀκριόεντι
Il,4,519,κνήμην δεξιτερήν βάλε δὲ Θρῃκῶν ἀγὸς ἀνδρῶν
Il,4,520,Πείρως Ἰμβρασίδης ὃς ἄρ’ Αἰνόθεν εἰληλούθει
Il,4,521,Ἀμφοτέρω δὲ τένοντε καὶ ὀστέα λᾶας ἀναιδὴς
Il,4,522,ἄχρις ἀπηλοίησεν ὃ δ’ὕπτιος ἐν κονίῃσι
Il,4,523,κάππεσεν ἄμφω χεῖρε φίλοις ἑτάροισι πετάσσας
Il,4,524,θυμὸν ἀποπνείων ὃ δ’ἐπέδραμεν ὅς ῥ’ἔβαλέν περ
Il,4,525,Πείροος οὖτα δὲ δουρὶ παρ’ ὀμφαλόν ἐκ δ’ἄρα πᾶσαι
Il,4,526,χύντο χαμαὶ χολάδες τὸν δὲ σκότος ὄσσε κάλυψε
Il,4,527,Τὸν δὲ Θόας Αἰτωλὸς ἀπεσσύμενον βάλε δουρὶ
Il,4,528,στέρνον ὑπὲρ μαζοῖο πάγη δ’ἐν πνεύμονι χαλκός
Il,4,529,ἀγχίμολον δέ οἱ ἦλθε Θόας ἐκ δ’ὄβριμον ἔγχος
Il,4,530,ἐσπάσατο στέρνοιο ἐρύσσατο δὲ ξίφος ὀξύ
Il,4,531,τῷ ὅ γε γαστέρα τύψε μέσην ἐκ δ’αἴνυτο θυμόν
Il,4,532,Τεύχεα δ’οὐκ ἀπέδυσε περίστησαν γὰρ ἑταῖροι
Il,4,533,Θρήϊκες ἀκρόκομοι δολίχ’ ἔγχεα χερσὶν ἔχοντες
Il,4,534,οἵ ἑ μέγαν περ ἐόντα καὶ ἴφθιμον καὶ ἀγαυὸν
Il,4,535,ὦσαν ἀπὸ σφείων ὃ δὲ χασσάμενος πελεμίχθη
Il,4,536,Ὣς τώ γ’ἐν κονίῃσι παρ’ ἀλλήλοισι τετάσθην
Il,4,537,ἤτοι ὃ μὲν Θρῃκῶν ὃ δ’Ἐπειῶν χαλκοχιτώνων
Il,4,538,ἡγεμόνες πολλοὶ δὲ περὶ κτείνοντο καὶ ἄλλοι
Il,4,539,Ἔνθά κεν οὐκέτι ἔργον ἀνὴρ ὀνόσαιτο μετελθών
Il,4,540,ὅς τις ἔτ’ ἄβλητος καὶ ἀνούτατος ὀξέϊ χαλκῷ
Il,4,541,δινεύοι κατὰ μέσσον ἄγοι δέ ἑ Παλλὰς Ἀθήνη
Il,4,542,χειρὸς ἑλοῦσ’ αὐτὰρ βελέων ἀπερύκοι ἐρωήν
Il,4,543,πολλοὶ γὰρ Τρώων καὶ Ἀχαιῶν ἤματι κείνῳ
Il,4,544,πρηνέες ἐν κονίῃσι παρ’ ἀλλήλοισι τέταντο
Il,5,1,Ἔνθ’ αὖ Τυδεΐδῃ Διομήδεϊ Παλλὰς Ἀθήνη
Il,5,2,δῶκε μένος καὶ θάρσος ἵν’ ἔκδηλος μετὰ πᾶσιν
Il,5,3,Ἀργείοισι γένοιτο ἰδὲ κλέος ἐσθλὸν ἄροιτο
Il,5,4,δαῖέ οἱ ἐκ κόρυθός τε καὶ ἀσπίδος ἀκάματον πῦρ
Il,5,5,ἀστέρ’ ὀπωρινῷ ἐναλίγκιον ὅς τε μάλιστα
Il,5,6,λαμπρὸν παμφαίνῃσι λελουμένος ὠκεανοῖο
Il,5,7,τοῖόν οἱ πῦρ δαῖεν ἀπὸ κρατός τε καὶ ὤμων
Il,5,8,ὦρσε δέ μιν κατὰ μέσσον ὅθι πλεῖστοι κλονέοντο
Il,5,9,Ἦν δέ τις ἐν Τρώεσσι Δάρης ἀφνειὸς ἀμύμων
Il,5,10,ἱρεὺς Ἡφαίστοιο δύω δέ οἱ υἱέες ἤστην
Il,5,11,Φηγεὺς Ἰδαῖός τε μάχης εὖ εἰδότε πάσης
Il,5,12,Τώ οἱ ἀποκρινθέντε ἐναντίω ὁρμηθήτην
Il,5,13,τὼ μὲν ἀφ’ ἵπποιιν ὃ δ’ἀπὸ χθονὸς ὄρνυτο πεζός
Il,5,14,Οἳ δ’ὅτε δὴ σχεδὸν ἦσαν ἐπ’ ἀλλήλοισιν ἰόντες
Il,5,15,Φηγεύς ῥα πρότερος προΐει δολιχόσκιον ἔγχος
Il,5,16,Τυδεΐδεω δ’ὑπὲρ ὦμον ἀριστερὸν ἤλυθ’ ἀκωκὴ
Il,5,17,ἔγχεος οὐδ’ ἔβαλ’ αὐτόν ὃ δ’ὕστερος ὄρνυτο χαλκῷ
Il,5,18,Τυδεΐδης τοῦ δ’οὐχ  ἅλιον βέλος ἔκφυγε χειρός
Il,5,19,ἀλλ’ ἔβαλε στῆθος μεταμάζιον ὦσε δ’ἀφ’ ἵππων
Il,5,20,Ἰδαῖος δ’ἀπόρουσε λιπὼν περικαλλέα δίφρον
Il,5,21,οὐδ’ ἔτλη περιβῆναι ἀδελφειοῦ κταμένοιο
Il,5,22,οὐδὲ γὰρ οὐδέ κεν αὐτὸς ὑπέκφυγε κῆρα μέλαιναν
Il,5,23,ἀλλ’ Ἥφαιστος ἔρυτο σάωσε δὲ νυκτὶ καλύψας
Il,5,24,ὡς δή οἱ μὴ πάγχυ γέρων ἀκαχήμενος εἴη
Il,5,25,Ἵππους δ’ἐξελάσας μεγαθύμου Τυδέος υἱὸς
Il,5,26,δῶκεν ἑταίροισιν κατάγειν κοίλας ἐπὶ νῆας
Il,5,27,Τρῶες δὲ μεγάθυμοι ἐπεὶ ἴδον υἷε Δάρητος
Il,5,28,τὸν μὲν ἀλευάμενον τὸν δὲ κτάμενον παρ’ ὄχεσφι
Il,5,29,πᾶσιν ὀρίνθη θυμός ἀτὰρ γλαυκῶπις Ἀθήνη
Il,5,30,χειρὸς ἑλοῦσ’ ἐπέεσσι προσηύδα θοῦρον Ἄρηα
Il,5,31,Ἆρες Ἄρες βροτολοιγὲ μιαιφόνε τειχεσιπλῆτα
Il,5,32,οὐκ ἂν δὴ Τρῶας μὲν ἐάσαιμεν καὶ Ἀχαιοὺς
Il,5,33,μάρνασθ’ ὁπποτέροισι πατὴρ Ζεὺς κῦδος ὀρέξῃ
Il,5,34,νῶϊ δὲ χαζώμεσθα Διὸς δ’ἀλεώμεθα μῆνιν;
Il,5,35,ὣς εἰποῦσα μάχης ἐξήγαγε θοῦρον Ἄρηα
Il,5,36,τὸν μὲν ἔπειτα καθεῖσεν ἐπ’ ἠϊόεντι Σκαμάνδρῳ
Il,5,37,Τρῶας δ’ἔκλιναν Δαναοί ἕλε δ’ἄνδρα ἕκαστος
Il,5,38,ἡγεμόνων πρῶτος δὲ ἄναξ ἀνδρῶν Ἀγαμέμνων
Il,5,39,ἀρχὸν Ἁλιζώνων Ὀδίον μέγαν ἔκβαλε δίφρου
Il,5,40,πρώτῳ γὰρ στρεφθέντι μεταφρένῳ ἐν δόρυ πῆξεν
Il,5,41,ὤμων μεσσηγύς διὰ δὲ στήθεσφιν ἔλασσε
Il,5,42,δούπησεν δὲ πεσών ἀράβησε δὲ τεύχε’ ἐπ’ αὐτῷ
Il,5,43,Ἰδομενεὺς δ’ἄρα Φαῖστον ἐνήρατο Μῄονος υἱὸν
Il,5,44,Βώρου ὃς ἐκ Τάρνης ἐριβώλακος εἰληλούθει
Il,5,45,Τὸν μὲν ἄρ’ Ἰδομενεὺς δουρικλυτὸς ἔγχεϊ μακρῷ
Il,5,46,νύξ’ ἵππων ἐπιβησόμενον κατὰ δεξιὸν ὦμον
Il,5,47,ἤριπε δ’ἐξ ὀχέων στυγερὸς δ’ἄρα μιν σκότος εἷλε
Il,5,48,Τὸν μὲν ἄρ’ Ἰδομενῆος ἐσύλευον θεράποντες
Il,5,49,υἱὸν δὲ Στροφίοιο Σκαμάνδριον αἵμονα θήρης
Il,5,50,Ἀτρεΐδης Μενέλαος ἕλ’ ἔγχεϊ ὀξυόεντι
Il,5,51,ἐσθλὸν θηρητῆρα δίδαξε γὰρ Ἄρτεμις αὐτὴ
Il,5,52,βάλλειν ἄγρια πάντα τά τε τρέφει οὔρεσιν ὕλη
Il,5,53,ἀλλ’ οὔ οἱ τότε γε χραῖσμ’ Ἄρτεμις ἰοχέαιρα
Il,5,54,οὐδὲ ἑκηβολίαι ᾗσιν τὸ πρίν γε κέκαστο
Il,5,55,ἀλλά μιν Ἀτρεΐδης δουρικλειτὸς Μενέλαος
Il,5,56,πρόσθεν ἕθεν φεύγοντα μετάφρενον οὔτασε δουρὶ
Il,5,57,ὤμων μεσσηγύς διὰ δὲ στήθεσφιν ἔλασσεν
Il,5,58,ἤριπε δὲ πρηνής ἀράβησε δὲ τεύχε’ ἐπ’ αὐτῷ
Il,5,59,Μηριόνης δὲ Φέρεκλον ἐνήρατο τέκτονος υἱὸν
Il,5,60,Ἁρμονίδεω ὃς χερσὶν ἐπίστατο δαίδαλα πάντα
Il,5,61,τεύχειν ἔξοχα γάρ μιν ἐφίλατο Παλλὰς Ἀθήνη
Il,5,62,ὃς καὶ Ἀλεξάνδρῳ τεκτήνατο νῆας ἐΐσας
Il,5,63,ἀρχεκάκους αἳ πᾶσι κακὸν Τρώεσσι γένοντο
Il,5,64,οἷ τ’αὐτῷ ἐπεὶ οὔ τι θεῶν ἐκ θέσφατα ᾔδη
Il,5,65,Τὸν μὲν Μηριόνης ὅτε δὴ κατέμαρπτε διώκων
Il,5,66,βεβλήκει γλουτὸν κατὰ δεξιόν ἣ δὲ διαπρὸ
Il,5,67,ἀντικρὺ κατὰ κύστιν ὑπ’ ὀστέον ἤλυθ’ ἀκωκή
Il,5,68,γνὺξ δ’ἔριπ’ οἰμώξας θάνατος δέ μιν ἀμφεκάλυψε
Il,5,69,Πήδαιον δ’ἄρ’ ἔπεφνε Μέγης Ἀντήνορος υἱὸν
Il,5,70,ὅς ῥα νόθος μὲν ἔην πύκα δ’ἔτρεφε δῖα Θεανὼ
Il,5,71,ἶσα φίλοισι τέκεσσι χαριζομένη πόσεϊ ᾧ
Il,5,72,Τὸν μὲν Φυλεΐδης δουρὶ κλυτὸς ἐγγύθεν ἐλθὼν
Il,5,73,βεβλήκει κεφαλῆς κατὰ ἰνίον ὀξέϊ δουρί
Il,5,74,ἀντικρὺ δ’ἀν’ ὀδόντας ὑπὸ γλῶσσαν τάμε χαλκός
Il,5,75,ἤριπε δ’ἐν κονίῃ ψυχρὸν δ’ἕλε χαλκὸν ὀδοῦσιν
Il,5,76,Εὐρύπυλος δ’Εὐαιμονίδης Ὑψήνορα δῖον
Il,5,77,υἱὸν ὑπερθύμου Δολοπίονος ὅς ῥα Σκαμάνδρου
Il,5,78,ἀρητὴρ ἐτέτυκτο θεὸς δ’ὣς τίετο δήμῳ
Il,5,79,τὸν μὲν ἄρ’ Εὐρύπυλος Εὐαίμονος ἀγλαὸς υἱός
Il,5,80,πρόσθεν ἕθεν φεύγοντα μεταδρομάδην ἔλασ’ ὦμον
Il,5,81,φασγάνῳ ἀΐξας ἀπὸ δ’ἔξεσε χεῖρα βαρεῖαν
Il,5,82,αἱματόεσσα δὲ χεὶρ πεδίῳ πέσε τὸν δὲ κατ’ ὄσσε
Il,5,83,ἔλλαβε πορφύρεος θάνατος καὶ μοῖρα κραταιή
Il,5,84,Ὣς οἳ μὲν πονέοντο κατὰ κρατερὴν ὑσμίνην
Il,5,85,Τυδεΐδην δ’οὐκ ἂν γνοίης ποτέροισι μετείη
Il,5,86,ἠὲ μετὰ Τρώεσσιν ὁμιλέοι ἦ μετ’ Ἀχαιοῖς
Il,5,87,Θῦνε γὰρ ἂμ πεδίον ποταμῷ πλήθοντι ἐοικὼς
Il,5,88,χειμάρρῳ ὅς τ’ὦκα ῥέων ἐκέδασσε γεφύρας
Il,5,89,τὸν δ’οὔτ’ ἄρ τε γέφυραι ἐεργμέναι ἰσχανόωσιν
Il,5,90,οὔτ’ ἄρα ἕρκεα ἴσχει ἀλωάων ἐριθηλέων
Il,5,91,ἐλθόντ’ ἐξαπίνης ὅτ’ ἐπιβρίσῃ Διὸς ὄμβρος
Il,5,92,πολλὰ δ’ὑπ’ αὐτοῦ ἔργα κατήριπε κάλ’ αἰζηῶν
Il,5,93,ὣς ὑπὸ Τυδεΐδῃ πυκιναὶ κλονέοντο φάλαγγες
Il,5,94,Τρώων οὐδ’ ἄρα μιν μίμνον πολέες περ ἐόντες
Il,5,95,Τὸν δ’ὡς οὖν ἐνόησε Λυκάονος ἀγλαὸς υἱὸς
Il,5,96,θύνοντ’ ἂμ πεδίον πρὸ ἕθεν κλονέοντα φάλαγγας
Il,5,97,αἶψ’ ἐπὶ Τυδεΐδῃ ἐτιταίνετο καμπύλα τόξα
Il,5,98,καὶ βάλ’ ἐπαΐσσοντα τυχὼν κατὰ δεξιὸν ὦμον
Il,5,99,θώρηκος γύαλον διὰ δ’ἔπτατο πικρὸς ὀϊστός
Il,5,100,ἀντικρὺ δὲ διέσχε παλάσσετο δ’αἵματι θώρηξ
Il,5,101,Τῷ δ’ἐπὶ μακρὸν ἄϋσε Λυκάονος ἀγλαὸς υἱός
Il,5,102,ὄρνυσθε Τρῶες μεγάθυμοι κέντορες ἵππων
Il,5,103,βέβληται γὰρ ἄριστος Ἀχαιῶν οὐδέ ἕ φημι
Il,5,104,δήθ’ ἀνσχήσεσθαι κρατερὸν βέλος εἰ ἐτεόν με
Il,5,105,ὦρσεν ἄναξ Διὸς υἱὸς ἀπορνύμενον Λυκίηθεν
Il,5,106,Ὣς ἔφατ’ εὐχόμενος τὸν δ’οὐ βέλος ὠκὺ δάμασσεν
Il,5,107,ἀλλ’ ἀναχωρήσας πρόσθ’ ἵπποιιν καὶ ὄχεσφιν
Il,5,108,ἔστη καὶ Σθένελον προσέφη Καπανήϊον υἱόν
Il,5,109,ὄρσο πέπον Καπανηϊάδη καταβήσεο δίφρου
Il,5,110,ὄφρά μοι ἐξ ὤμοιο ἐρύσσῃς πικρὸν ὀϊστόν
Il,5,111,Ὣς ἄρ’ ἔφη Σθένελος δὲ καθ’ ἵππων ἆλτο χαμᾶζε
Il,5,112,πὰρ δὲ στὰς βέλος ὠκὺ διαμπερὲς ἐξέρυσ’ ὤμου
Il,5,113,αἷμα δ’ἀνηκόντιζε διὰ στρεπτοῖο χιτῶνος
Il,5,114,Δὴ τότ’ ἔπειτ’ ἠρᾶτο βοὴν ἀγαθὸς Διομήδης
Il,5,115,κλῦθί μευ αἰγιόχοιο Διὸς τέκος Ἀτρυτώνη
Il,5,116,εἴ ποτέ μοι καὶ πατρὶ φίλα φρονέουσα παρέστης
Il,5,117,δηΐῳ ἐν πολέμῳ νῦν αὖτ’ ἐμὲ φῖλαι Ἀθήνη
Il,5,118,δὸς δέ τέ μ’ἄνδρα ἑλεῖν καὶ ἐς ὁρμὴν ἔγχεος ἐλθεῖν
Il,5,119,ὅς μ’ἔβαλε φθάμενος καὶ ἐπεύχεται οὐδέ μέ φησι
Il,5,120,δηρὸν ἔτ’ ὄψεσθαι λαμπρὸν φάος ἠελίοιο
Il,5,121,ὣς ἔφατ’ εὐχόμενος τοῦ δ’ἔκλυε Παλλὰς Ἀθήνη
Il,5,122,γυῖα δ’ἔθηκεν ἐλαφρά πόδας καὶ χεῖρας ὕπερθεν
Il,5,123,ἀγχοῦ δ’ἱσταμένη ἔπεα πτερόεντα προσηύδα
Il,5,124,θαρσῶν νῦν Διόμηδες ἐπὶ Τρώεσσι μάχεσθαι
Il,5,125,ἐν γάρ τοι στήθεσσι μένος πατρώϊον ἧκα
Il,5,126,ἄτρομον οἷον ἔχεσκε σακέσπαλος ἱππότα Τυδεύς
Il,5,127,ἀχλὺν δ’αὖ τοι ἀπ’ ὀφθαλμῶν ἕλον ἣ πρὶν ἐπῆεν
Il,5,128,ὄφρ’ εὖ γιγνώσκῃς ἠμὲν θεὸν ἠδὲ καὶ ἄνδρα
Il,5,129,τὼ νῦν αἴ κε θεὸς πειρώμενος ἐνθάδ’ ἵκηται
Il,5,130,μή τι σύ γ’ἀθανάτοισι θεοῖς ἀντικρὺ μάχεσθαι
Il,5,131,τοῖς ἄλλοις ἀτὰρ εἴ κε Διὸς θυγάτηρ Ἀφροδίτη
Il,5,132,ἔλθῃσ’ ἐς πόλεμον τήν γ’οὐτάμεν ὀξέϊ χαλκῷ
Il,5,133,ἣ μὲν ἄρ’ ὣς εἰποῦσ’ ἀπέβη γλαυκῶπις Ἀθήνη
Il,5,134,Τυδεΐδης δ’ἐξαῦτις ἰὼν προμάχοισιν ἐμίχθη
Il,5,135,καὶ πρίν περ θυμῷ μεμαὼς Τρώεσσι μάχεσθαι
Il,5,136,δὴ τότε μιν τρὶς τόσσον ἕλεν μένος ὥς τε λέοντα
Il,5,137,Ὅν ῥά τε ποιμὴν ἀγρῷ ἐπ’ εἰροπόκοις ὀΐεσσι
Il,5,138,χραύσῃ μέν τ’αὐλῆς ὑπεράλμενον οὐδὲ δαμάσσῃ
Il,5,139,τοῦ μέν τε σθένος ὦρσεν ἔπειτα δέ τ’οὐ προσαμύνει
Il,5,140,ἀλλὰ κατὰ σταθμοὺς δύεται τὰ δ’ἐρῆμα φοβεῖται
Il,5,141,αἳ μέν τ’ἀγχιστῖναι ἐπ’ ἀλλήλῃσι κέχυνται
Il,5,142,αὐτὰρ ὃ ἐμμεμαὼς βαθέης ἐξάλλεται αὐλῆς
Il,5,143,ὣς μεμαὼς Τρώεσσι μίγη κρατερὸς Διομήδης
Il,5,144,Ἔνθ’ ἕλεν Ἀστύνοον καὶ Ὑπείρονα ποιμένα λαῶν
Il,5,145,τὸν μὲν ὑπὲρ μαζοῖο βαλὼν χαλκήρεϊ δουρί
Il,5,146,τὸν δ’ἕτερον ξίφεϊ μεγάλῳ κληῖδα παρ’ ὦμον
Il,5,147,πλῆξ’ ἀπὸ δ’αὐχένος ὦμον ἐέργαθεν ἠδ’ ἀπὸ νώτου
Il,5,148,Τοὺς μὲν ἔασ’ ὃ δ’Ἄβαντα μετῴχετο καὶ Πολύειδον
Il,5,149,υἱέας Εὐρυδάμαντος ὀνειροπόλοιο γέροντος
Il,5,150,τοῖς οὐκ ἐρχομένοις ὃ γέρων ἐκρίνατ’ ὀνείρους
Il,5,151,ἀλλά σφεας κρατερὸς Διομήδης ἐξενάριξε
Il,5,152,βῆ δὲ μετὰ Ξάνθόν τε Θόωνά τε Φαίνοπος υἷε
Il,5,153,ἄμφω τηλυγέτω ὃ δὲ τείρετο γήραϊ λυγρῷ
Il,5,154,υἱὸν δ’οὐ τέκετ’ ἄλλον ἐπὶ κτεάτεσσι λιπέσθαι
Il,5,155,Ἔνθ’ ὅ γε τοὺς ἐνάριζε φίλον δ’ἐξαίνυτο θυμὸν
Il,5,156,ἀμφοτέρω πατέρι δὲ γόον καὶ κήδεα λυγρὰ
Il,5,157,λεῖπ’ ἐπεὶ οὐ ζώοντε μάχης ἐκνοστήσαντε
Il,5,158,δέξατο χηρωσταὶ δὲ διὰ κτῆσιν δατέοντο
Il,5,159,Ἔνθ’ υἷας Πριάμοιο δύω λάβε Δαρδανίδαο
Il,5,160,εἰν ἑνὶ δίφρῳ ἐόντας Ἐχέμμονά τε Χρομίον τε
Il,5,161,Ὡς δὲ λέων ἐν βουσὶ θορὼν ἐξ αὐχένα ἄξῃ
Il,5,162,πόρτιος ἠὲ βοὸς ξύλοχον κάτα βοσκομενάων
Il,5,163,ὣς τοὺς ἀμφοτέρους ἐξ ἵππων Τυδέος υἱὸς
Il,5,164,βῆσε κακῶς ἀέκοντας ἔπειτα δὲ τεύχε’ ἐσύλα
Il,5,165,ἵππους δ’οἷς ἑτάροισι δίδου μετὰ νῆας ἐλαύνειν
Il,5,166,Τὸν δ’ἴδεν Αἰνείας ἀλαπάζοντα στίχας ἀνδρῶν
Il,5,167,βῆ δ’ἴμεν ἄν τε μάχην καὶ ἀνὰ κλόνον ἐγχειάων
Il,5,168,Πάνδαρον ἀντίθεον διζήμενος εἴ που ἐφεύροι
Il,5,169,εὗρε Λυκάονος υἱὸν ἀμύμονά τε κρατερόν τε
Il,5,170,στῆ δὲ πρόσθ’ αὐτοῖο ἔπος τέ μιν ἀντίον ηὔδα
Il,5,171,Πάνδαρε ποῦ τοι τόξον ἰδὲ πτερόεντες ὀϊστοὶ
Il,5,172,καὶ κλέος; ᾧ οὔ τίς τοι ἐρίζεται ἐνθάδε γ’ἀνήρ
Il,5,173,οὐδέ τις ἐν Λυκίῃ σέο γ’εὔχεται εἶναι ἀμείνων
Il,5,174,Ἀλλ’ ἄγε τῷδ’ ἔφες ἀνδρὶ βέλος Διὶ χεῖρας ἀνασχὼν
Il,5,175,ὅς τις ὅδε κρατέει καὶ δὴ κακὰ πολλὰ ἔοργε
Il,5,176,Τρῶας ἐπεὶ πολλῶν τε καὶ ἐσθλῶν γούνατ’ ἔλυσεν
Il,5,177,εἰ μή τις θεός ἐστι κοτεσσάμενος Τρώεσσιν
Il,5,178,ἱρῶν μηνίσας χαλεπὴ δὲ θεοῦ ἔπι μῆνις
Il,5,179,Τὸν δ’αὖτε προσέειπε Λυκάονος ἀγλαὸς υἱός
Il,5,180,Αἰνεία Τρώων βουληφόρε χαλκοχιτώνων
Il,5,181,Τυδεΐδῃ μιν ἔγωγε δαΐφρονι πάντα ἐΐσκω
Il,5,182,ἀσπίδι γιγνώσκων αὐλώπιδί τε τρυφαλείῃ
Il,5,183,ἵππους τ’εἰσορόων σάφα δ’οὐκ οἶδ’ εἰ θεός ἐστιν
Il,5,184,Εἰ δ’ὅ γ’ἀνὴρ ὅν φημι δαΐφρων Τυδέος υἱὸς
Il,5,185,οὐχ ὅ γ’ἄνευθε θεοῦ τάδε μαίνεται ἀλλά τις ἄγχι
Il,5,186,ἕστηκ’ ἀθανάτων νεφέλῃ εἰλυμένος ὤμους
Il,5,187,ὃς τούτου βέλος ὠκὺ κιχήμενον ἔτραπεν ἄλλῃ
Il,5,188,Ἤδη γάρ οἱ ἐφῆκα βέλος καί μιν βάλον ὦμον
Il,5,189,δεξιὸν ἀντικρὺ διὰ θώρηκος γυάλοιο
Il,5,190,καί μιν ἔγωγ’ ἐφάμην Ἀϊδωνῆϊ προϊάψειν
Il,5,191,ἔμπης δ’οὐκ ἐδάμασσα θεός νύ τίς ἐστι κοτήεις
Il,5,192,Ἵπποι δ’οὐ παρέασι καὶ ἅρματα τῶν κ’ἐπιβαίην
Il,5,193,ἀλλά που ἐν μεγάροισι Λυκάονος ἕνδεκα δίφροι
Il,5,194,καλοὶ πρωτοπαγεῖς νεοτευχέες ἀμφὶ δὲ πέπλοι
Il,5,195,πέπτανται παρὰ δέ σφιν ἑκάστῳ δίζυγες ἵπποι
Il,5,196,ἑστᾶσι κρῖ λευκὸν ἐρεπτόμενοι καὶ ὀλύρας
Il,5,197,Ἦ μέν μοι μάλα πολλὰ γέρων αἰχμητὰ Λυκάων
Il,5,198,ἐρχομένῳ ἐπέτελλε δόμοις ἔνι ποιητοῖσιν
Il,5,199,ἵπποισίν μ’ἐκέλευε καὶ ἅρμασιν ἐμβεβαῶτα
Il,5,200,ἀρχεύειν Τρώεσσι κατὰ κρατερὰς ὑσμίνας
Il,5,201,ἀλλ’ ἐγὼ οὐ πιθόμην ἦ τ’ἂν πολὺ κέρδιον ἦεν
Il,5,202,ἵππων φειδόμενος μή μοι δευοίατο φορβῆς
Il,5,203,ἀνδρῶν εἰλομένων εἰωθότες ἔδμεναι ἄδην
Il,5,204,Ὣς λίπον αὐτὰρ πεζὸς ἐς Ἴλιον εἰλήλουθα
Il,5,205,τόξοισιν πίσυνος τὰ δέ μ’οὐκ ἄρ’ ἔμελλον ὀνήσειν
Il,5,206,Ἤδη γὰρ δοιοῖσιν ἀριστήεσσιν ἐφῆκα
Il,5,207,Τυδεΐδῃ τε καὶ Ἀτρεΐδῃ ἐκ δ’ἀμφοτέροιιν
Il,5,208,ἀτρεκὲς αἷμ’ ἔσσευα βαλών ἤγειρα δὲ μᾶλλον
Il,5,209,Τώ ῥα κακῇ αἴσῃ ἀπὸ πασσάλου ἀγκύλα τόξα
Il,5,210,ἤματι τῷ ἑλόμην ὅτε Ἴλιον εἰς ἐρατεινὴν
Il,5,211,ἡγεόμην Τρώεσσι φέρων χάριν Ἕκτορι δίῳ
Il,5,212,Εἰ δέ κε νοστήσω καὶ ἐσόψομαι ὀφθαλμοῖσι
Il,5,213,πατρίδ’ ἐμὴν ἄλοχόν τε καὶ ὑψερεφὲς μέγα δῶμα
Il,5,214,αὐτίκ’ ἔπειτ’ ἀπ’ ἐμεῖο κάρη τάμοι ἀλλότριος φὼς
Il,5,215,εἰ μὴ ἐγὼ τάδε τόξα φαεινῷ ἐν πυρὶ θείην
Il,5,216,χερσὶ διακλάσσας ἀνεμώλια γάρ μοι ὀπηδεῖ
Il,5,217,Τὸν δ’αὖτ’ Αἰνείας Τρώων ἀγὸς ἀντίον ηὔδα
Il,5,218,μὴ δ’οὕτως ἀγόρευε πάρος δ’οὐκ ἔσσεται ἄλλως
Il,5,219,πρίν γ’ἐπὶ νὼ τῷδ’ ἀνδρὶ σὺν ἵπποισιν καὶ ὄχεσφιν
Il,5,220,ἀντιβίην ἐλθόντε σὺν ἔντεσι πειρηθῆναι
Il,5,221,Ἀλλ’ ἄγ’ ἐμῶν ὀχέων ἐπιβήσεο ὄφρα ἴδηαι
Il,5,222,οἷοι Τρώϊοι ἵπποι ἐπιστάμενοι πεδίοιο
Il,5,223,κραιπνὰ μάλ’ ἔνθα καὶ ἔνθα διωκέμεν ἠδὲ φέβεσθαι
Il,5,224,τὼ καὶ νῶϊ πόλιν δὲ σαώσετον εἴ περ ἂν αὖτε
Il,5,225,Ζεὺς ἐπὶ Τυδεΐδῃ Διομήδεϊ κῦδος ὀρέξῃ
Il,5,226,Ἀλλ’ ἄγε νῦν μάστιγα καὶ ἡνία σιγαλόεντα
Il,5,227,δέξαι ἐγὼ δ’ἵππων ἀποβήσομαι ὄφρα μάχωμαι
Il,5,228,ἠὲ σὺ τόνδε δέδεξο μελήσουσιν δ’ἐμοὶ ἵπποι
Il,5,229,Τὸν δ’αὖτε προσέειπε Λυκάονος ἀγλαὸς υἱός
Il,5,230,Αἰνεία σὺ μὲν αὐτὸς ἔχ’ ἡνία καὶ τεὼ ἵππω
Il,5,231,μᾶλλον ὑφ’ ἡνιόχῳ εἰωθότι καμπύλον ἅρμα
Il,5,232,οἴσετον εἴ περ ἂν αὖτε φεβώμεθα Τυδέος υἱόν
Il,5,233,μὴ τὼ μὲν δείσαντε ματήσετον οὐδ’ ἐθέλητον
Il,5,234,ἐκφερέμεν πολέμοιο τεὸν φθόγγον ποθέοντε
Il,5,235,νῶϊ δ’ἐπαΐξας μεγαθύμου Τυδέος υἱὸς
Il,5,236,αὐτώ τε κτείνῃ καὶ ἐλάσσῃ μώνυχας ἵππους
Il,5,237,Ἀλλὰ σύ γ’αὐτὸς ἔλαυνε τέ’ ἅρματα καὶ τεὼ ἵππω
Il,5,238,τὸν δὲ δ’ἐγὼν ἐπιόντα δεδέξομαι ὀξέϊ δουρί
Il,5,239,Ὣς ἄρα φωνήσαντες ἐς ἅρματα ποικίλα βάντες
Il,5,240,ἐμμεμαῶτ’ ἐπὶ Τυδεΐδῃ ἔχον ὠκέας ἵππους
Il,5,241,Τοὺς δὲ ἴδε Σθένελος Καπανήϊος ἀγλαὸς υἱός
Il,5,242,αἶψα δὲ Τυδεΐδην ἔπεα πτερόεντα προσηύδα
Il,5,243,Τυδεΐδη Διόμηδες ἐμῷ κεχαρισμένε θυμῷ
Il,5,244,ἄνδρ’ ὁρόω κρατερὼ ἐπὶ σοὶ μεμαῶτε μάχεσθαι
Il,5,245,ἶν’ ἀπέλεθρον ἔχοντας ὃ μὲν τόξων ἐῢ εἰδὼς
Il,5,246,Πάνδαρος υἱὸς δ’αὖτε Λυκάονος εὔχεται εἶναι
Il,5,247,Αἰνείας δ’υἱὸς μὲν ἀμύμονος Ἀγχίσαο
Il,5,248,εὔχεται ἐκγεγάμεν μήτηρ δέ οἵ ἐστ’ Ἀφροδίτη
Il,5,249,Ἀλλ’ ἄγε δὴ χαζώμεθ’ ἐφ’ ἵππων μηδέ μοι οὕτω
Il,5,250,θῦνε διὰ προμάχων μή πως φίλον ἦτορ ὀλέσσῃς
Il,5,251,Τὸν δ’ἄρ’ ὑπόδρα ἰδὼν προσέφη κρατερὸς Διομήδης
Il,5,252,μή τι φόβον δ’ἀγόρευ’ ἐπεὶ οὐδὲ σὲ πεισέμεν οἴω
Il,5,253,Οὐ γάρ μοι γενναῖον ἀλυσκάζοντι μάχεσθαι
Il,5,254,οὐδὲ καταπτώσσειν ἔτι μοι μένος ἔμπεδόν ἐστιν
Il,5,255,ὀκνείω δ’ἵππων ἐπιβαινέμεν ἀλλὰ καὶ αὔτως
Il,5,256,ἀντίον εἶμ’ αὐτῶν τρεῖν μ’οὐκ ἐᾷ Παλλὰς Ἀθήνη
Il,5,257,Τούτω δ’οὐ πάλιν αὖτις ἀποίσετον ὠκέες ἵπποι
Il,5,258,ἄμφω ἀφ’ ἡμείων εἴ γ’οὖν ἕτερός γε φύγῃσιν
Il,5,259,Ἄλλο δέ τοι ἐρέω σὺ δ’ἐνὶ φρεσὶ βάλλεο σῇσιν
Il,5,260,αἴ κέν μοι πολύβουλος Ἀθήνη κῦδος ὀρέξῃ
Il,5,261,ἀμφοτέρω κτεῖναι σὺ δὲ τούσδε μὲν ὠκέας ἵππους
Il,5,262,αὐτοῦ ἐρυκακέειν ἐξ ἄντυγος ἡνία τείνας
Il,5,263,Αἰνείαο δ’ἐπαΐξαι μεμνημένος ἵππων
Il,5,264,ἐκ δ’ἐλάσαι Τρώων μετ’ ἐϋκνήμιδας Ἀχαιούς
Il,5,265,Τῆς γάρ τοι γενεῆς ἧς Τρωΐ περ εὐρύοπα Ζεὺς
Il,5,266,δῶχ’ υἷος ποινὴν Γανυμήδεος οὕνεκ’ ἄριστοι
Il,5,267,ἵππων ὅσσοι ἔασιν ὑπ’ ἠῶ τ’ἠέλιόν τε
Il,5,268,τῆς γενεῆς ἔκλεψεν ἄναξ ἀνδρῶν Ἀγχίσης
Il,5,269,λάθρῃ Λαομέδοντος ὑποσχὼν θήλεας ἵππους
Il,5,270,τῶν οἱ ἓξ ἐγένοντο ἐνὶ μεγάροισι γενέθλη
Il,5,271,Τοὺς μὲν τέσσαρας αὐτὸς ἔχων ἀτίταλλ’ ἐπὶ φάτνῃ
Il,5,272,τὼ δὲ δύ’ Αἰνείᾳ δῶκεν μήστωρε φόβοιο
Il,5,273,Εἰ τούτω κε λάβοιμεν ἀροίμεθά κε κλέος ἐσθλόν
Il,5,274,Ὣς οἳ μὲν τοιαῦτα πρὸς ἀλλήλους ἀγόρευον
Il,5,275,τὼ δὲ τάχ’ ἐγγύθεν ἦλθον ἐλαύνοντ’ ὠκέας ἵππους
Il,5,276,Τὸν πρότερος προσέειπε Λυκάονος ἀγλαὸς υἱός
Il,5,277,καρτερόθυμε δαΐφρον ἀγαυοῦ Τυδέος υἱὲ
Il,5,278,ἦ μάλα σ’οὐ βέλος ὠκὺ δαμάσσατο πικρὸς ὀϊστός
Il,5,279,νῦν αὖτ’ ἐγχείῃ πειρήσομαι αἴ κε τύχωμι
Il,5,280,Ἦ ῥα καὶ ἀμπεπαλὼν προΐει δολιχόσκιον ἔγχος
Il,5,281,καὶ βάλε Τυδεΐδαο κατ’ ἀσπίδα τῆς δὲ διὰ πρὸ
Il,5,282,αἰχμὴ χαλκείη πταμένη θώρηκι πελάσθη
Il,5,283,τῷ δ’ἐπὶ μακρὸν ἄϋσε Λυκάονος ἀγλαὸς υἱός
Il,5,284,βέβληαι κενεῶνα διαμπερές οὐδέ σ’ὀΐω
Il,5,285,δηρὸν ἔτ’ ἀνσχήσεσθαι ἐμοὶ δὲ μέγ’ εὖχος ἔδωκας
Il,5,286,Τὸν δ’οὐ ταρβήσας προσέφη κρατερὸς Διομήδης
Il,5,287,ἤμβροτες οὐδ’ ἔτυχες ἀτὰρ οὐ μὲν σφῶΐ γ’ὀΐω
Il,5,288,πρίν γ’ἀποπαύσεσθαι πρίν γ’ἢ ἕτερόν γε πεσόντα
Il,5,289,αἵματος ἆσαι Ἄρηα ταλαύρινον πολεμιστήν
Il,5,290,Ὣς φάμενος προέηκε βέλος δ’ἴθυνεν Ἀθήνη
Il,5,291,ῥῖνα παρ’ ὀφθαλμόν λευκοὺς δ’ἐπέρησεν ὀδόντας
Il,5,292,Τοῦ δ’ἀπὸ μὲν γλῶσσαν πρυμνὴν τάμε χαλκὸς ἀτειρής
Il,5,293,αἰχμὴ δ’ἐξελύθη παρὰ νείατον ἀνθερεῶνα
Il,5,294,ἤριπε δ’ἐξ ὀχέων ἀράβησε δὲ τεύχε’ ἐπ’ αὐτῷ
Il,5,295,αἰόλα παμφανόωντα παρέτρεσσαν δέ οἱ ἵπποι
Il,5,296,ὠκύποδες τοῦ δ’αὖθι λύθη ψυχή τε μένος τε
Il,5,297,Αἰνείας δ’ἀπόρουσε σὺν ἀσπίδι δουρί τε μακρῷ
Il,5,298,δείσας μή πώς οἱ ἐρυσαίατο νεκρὸν Ἀχαιοί
Il,5,299,Ἀμφὶ δ’ἄρ’ αὐτῷ βαῖνε λέων ὣς ἀλκὶ πεποιθώς
Il,5,300,πρόσθε δέ οἱ δόρυ τ’ἔσχε καὶ ἀσπίδα πάντοσ’ ἐΐσην
Il,5,301,τὸν κτάμεναι μεμαὼς ὅς τις τοῦ γ’ἀντίος ἔλθοι
Il,5,302,σμερδαλέα ἰάχων ὃ δὲ χερμάδιον λάβε χειρὶ
Il,5,303,Τυδεΐδης μέγα ἔργον ὃ οὐ δύο γ’ἄνδρε φέροιεν
Il,5,304,οἷοι νῦν βροτοί εἰσ’ ὃ δέ μιν ῥέα πάλλε καὶ οἶος
Il,5,305,Τῷ βάλεν Αἰνείαο κατ’ ἰσχίον ἔνθά τε μηρὸς
Il,5,306,ἰσχίῳ ἐνστρέφεται κοτύλην δέ τέ μιν καλέουσι
Il,5,307,θλάσσε δέ οἱ κοτύλην πρὸς δ’ἄμφω ῥῆξε τένοντε
Il,5,308,ὦσε δ’ἀπὸ ῥινὸν τρηχὺς λίθος αὐτὰρ ὅ γ’ἥρως
Il,5,309,ἔστη γνὺξ ἐριπὼν καὶ ἐρείσατο χειρὶ παχείῃ
Il,5,310,γαίης ἀμφὶ δὲ ὄσσε κελαινὴ νὺξ ἐκάλυψε
Il,5,311,Καί νύ κεν ἔνθ’ ἀπόλοιτο ἄναξ ἀνδρῶν Αἰνείας
Il,5,312,εἰ μὴ ἄρ’ ὀξὺ νόησε Διὸς θυγάτηρ Ἀφροδίτη
Il,5,313,μήτηρ ἥ μιν ὑπ’ Ἀγχίσῃ τέκε βουκολέοντι
Il,5,314,ἀμφὶ δ’ἑὸν φίλον υἱὸν ἐχεύατο πήχεε λευκώ
Il,5,315,πρόσθε δέ οἱ πέπλοιο φαεινοῦ πτύγμα κάλυψεν
Il,5,316,ἕρκος ἔμεν βελέων μή τις Δαναῶν ταχυπώλων
Il,5,317,χαλκὸν ἐνὶ στήθεσσι βαλὼν ἐκ θυμὸν ἕλοιτο
Il,5,318,Ἣ μὲν ἑὸν φίλον υἱὸν ὑπεξέφερεν πολέμοιο
Il,5,319,οὐδ’ υἱὸς Καπανῆος ἐλήθετο συνθεσιάων
Il,5,320,τάων ἃς ἐπέτελλε βοὴν ἀγαθὸς Διομήδης
Il,5,321,ἀλλ’ ὅ γε τοὺς μὲν ἑοὺς ἠρύκακε μώνυχας ἵππους
Il,5,322,νόσφιν ἀπὸ φλοίσβου ἐξ ἄντυγος ἡνία τείνας
Il,5,323,Αἰνείαο δ’ἐπαΐξας καλλίτριχας ἵππους
Il,5,324,ἐξέλασε Τρώων μετ’ ἐϋκνήμιδας Ἀχαιούς
Il,5,325,Δῶκε δὲ Δηϊπύλῳ ἑτάρῳ φίλῳ ὃν περὶ πάσης
Il,5,326,τῖεν ὁμηλικίης ὅτι οἱ φρεσὶν ἄρτια ᾔδη
Il,5,327,νηυσὶν ἔπι γλαφυρῇσιν ἐλαυνέμεν αὐτὰρ ὅ γ’ἥρως
Il,5,328,ὧν ἵππων ἐπιβὰς ἔλαβ’ ἡνία σιγαλόεντα
Il,5,329,αἶψα δὲ Τυδεΐδην μέθεπε κρατερώνυχας ἵππους
Il,5,330,ἐμμεμαώς ὃ δὲ Κύπριν ἐπῴχετο νηλέϊ χαλκῷ
Il,5,331,γιγνώσκων ὅ τ’ἄναλκις ἔην θεός οὐδὲ θεάων
Il,5,332,τάων αἵ τ’ἀνδρῶν πόλεμον κάτα κοιρανέουσιν
Il,5,333,οὔτ’ ἄρ’ Ἀθηναίη οὔτε πτολίπορθος Ἐνυώ
Il,5,334,Ἀλλ’ ὅτε δή ῥ’ἐκίχανε πολὺν καθ’ ὅμιλον ὀπάζων
Il,5,335,ἔνθ’ ἐπορεξάμενος μεγαθύμου Τυδέος υἱὸς
Il,5,336,ἄκρην οὔτασε χεῖρα μετάλμενος ὀξέϊ δουρὶ
Il,5,337,ἀβληχρήν εἶθαρ δὲ δόρυ χροὸς ἀντετόρησεν
Il,5,338,ἀμβροσίου διὰ πέπλου ὅν οἱ Χάριτες κάμον αὐταί
Il,5,339,πρυμνὸν ὕπερ θέναρος ῥέε δ’ἄμβροτον αἷμα θεοῖο
Il,5,340,ἰχώρ οἷός πέρ τε ῥέει μακάρεσσι θεοῖσιν
Il,5,341,οὐ γὰρ σῖτον ἔδουσ’ οὐ πίνουσ’ αἴθοπα οἶνον
Il,5,342,τοὔνεκ’ ἀναίμονές εἰσι καὶ ἀθάνατοι καλέονται
Il,5,343,Ἣ δὲ μέγα ἰάχουσα ἀπὸ ἕο κάββαλεν υἱόν
Il,5,344,καὶ τὸν μὲν μετὰ χερσὶν ἐρύσατο Φοῖβος Ἀπόλλων
Il,5,345,κυανέῃ νεφέλῃ μή τις Δαναῶν ταχυπώλων
Il,5,346,χαλκὸν ἐνὶ στήθεσσι βαλὼν ἐκ θυμὸν ἕλοιτο
Il,5,347,τῇ δ’ἐπὶ μακρὸν ἄϋσε βοὴν ἀγαθὸς Διομήδης
Il,5,348,εἶκε Διὸς θύγατερ πολέμου καὶ δηϊοτῆτος
Il,5,349,ἦ οὐχ ἅλις ὅττι γυναῖκας ἀνάλκιδας ἠπεροπεύεις;
Il,5,350,εἰ δὲ σύ γ’ἐς πόλεμον πωλήσεαι ἦ τέ σ’ὀΐω
Il,5,351,ῥιγήσειν πόλεμόν γε καὶ εἴ χ’ἑτέρωθι πύθηαι
Il,5,352,Ὣς ἔφαθ’ ἣ δ’ἀλύουσ’ ἀπεβήσετο τείρετο δ’αἰνῶς
Il,5,353,τὴν μὲν ἄρ’ Ἶρις ἑλοῦσα ποδήνεμος ἔξαγ’ ὁμίλου
Il,5,354,ἀχθομένην ὀδύνῃσι μελαίνετο δὲ χρόα καλόν
Il,5,355,Εὗρεν ἔπειτα μάχης ἐπ’ ἀριστερὰ θοῦρον Ἄρηα
Il,5,356,ἥμενον ἠέρι δ’ἔγχος ἐκέκλιτο καὶ ταχέ’ ἵππω
Il,5,357,ἣ δὲ γνὺξ ἐριποῦσα κασιγνήτοιο φίλοιο
Il,5,358,πολλὰ λισσομένη χρυσάμπυκας ᾔτεεν ἵππους
Il,5,359,φίλε κασίγνητε κόμισαί τέ με δός τέ μοι ἵππους
Il,5,360,ὄφρ’ ἐς Ὄλυμπον ἵκωμαι ἵν’ ἀθανάτων ἕδος ἐστί
Il,5,361,Λίην ἄχθομαι ἕλκος ὅ με βροτὸς οὔτασεν ἀνὴρ
Il,5,362,Τυδεΐδης ὃς νῦν γε καὶ ἂν Διὶ πατρὶ μάχοιτο
Il,5,363,Ὣς φάτο τῇ δ’ἄρ’ Ἄρης δῶκε χρυσάμπυκας ἵππους
Il,5,364,ἣ δ’ἐς δίφρον ἔβαινεν ἀκηχεμένη φίλον ἦτορ
Il,5,365,πὰρ δέ οἱ Ἶρις ἔβαινε καὶ ἡνία λάζετο χερσί
Il,5,366,μάστιξεν δ’ἐλάαν τὼ δ’οὐκ ἀέκοντε πετέσθην
Il,5,367,Αἶψα δ’ἔπειθ’ ἵκοντο θεῶν ἕδος αἰπὺν Ὄλυμπον
Il,5,368,ἔνθ’ ἵππους ἔστησε ποδήνεμος ὠκέα Ἶρις
Il,5,369,λύσασ’ ἐξ ὀχέων παρὰ δ’ἀμβρόσιον βάλεν εἶδαρ
Il,5,370,ἣ δ’ἐν γούνασι πῖπτε Διώνης δῖ’ Ἀφροδίτη
Il,5,371,μητρὸς ἑῆς ἣ δ’ἀγκὰς ἐλάζετο θυγατέρα ἥν
Il,5,372,χειρί τέ μιν κατέρεξεν ἔπος τ’ἔφατ’ ἐκ τ’ὀνόμαζε
Il,5,373,τίς νύ σε τοιάδ’ ἔρεξε φίλον τέκος Οὐρανιώνων
Il,5,374,μαψιδίως ὡς εἴ τι κακὸν ῥέζουσαν ἐνωπῇ;
Il,5,375,τὴν δ’ἠμείβετ’ ἔπειτα φιλομμειδὴς Ἀφροδίτη
Il,5,376,οὖτά με Τυδέος υἱὸς ὑπέρθυμος Διομήδης
Il,5,377,οὕνεκ’ ἐγὼ φίλον υἱὸν ὑπεξέφερον πολέμοιο
Il,5,378,Αἰνείαν ὃς ἐμοὶ πάντων πολὺ φίλτατός ἐστιν
Il,5,379,Οὐ γὰρ ἔτι Τρώων καὶ Ἀχαιῶν φύλοπις αἰνή
Il,5,380,ἀλλ’ ἤδη Δαναοί γε καὶ ἀθανάτοισι μάχονται
Il,5,381,Τὴν δ’ἠμείβετ’ ἔπειτα Διώνη δῖα θεάων
Il,5,382,τέτλαθι τέκνον ἐμόν καὶ ἀνάσχεο κηδομένη περ
Il,5,383,πολλοὶ γὰρ δὴ τλῆμεν Ὀλύμπια δώματ’ ἔχοντες
Il,5,384,ἐξ ἀνδρῶν χαλέπ’ ἄλγε’ ἐπ’ ἀλλήλοισι τιθέντες
Il,5,385,Τλῆ μὲν Ἄρης ὅτε μιν Ὦτος κρατερός τ’Ἐφιάλτης
Il,5,386,παῖδες Ἀλωῆος δῆσαν κρατερῷ ἐνὶ δεσμῷ
Il,5,387,χαλκέῳ δ’ἐν κεράμῳ δέδετο τρισκαίδεκα μῆνας
Il,5,388,καί νύ κεν ἔνθ’ ἀπόλοιτο Ἄρης ἆτος πολέμοιο
Il,5,389,εἰ μὴ μητρυιὴ περικαλλὴς Ἠερίβοια
Il,5,390,Ἑρμέᾳ ἐξήγγειλεν ὃ δ’ἐξέκλεψεν Ἄρηα
Il,5,391,ἤδη τειρόμενον χαλεπὸς δέ ἑ δεσμὸς ἐδάμνα
Il,5,392,Τλῆ δ’Ἥρη ὅτε μιν κρατερὸς πάϊς Ἀμφιτρύωνος
Il,5,393,δεξιτερὸν κατὰ μαζὸν ὀϊστῷ τριγλώχινι
Il,5,394,βεβλήκει τότε καί μιν ἀνήκεστον λάβεν ἄλγος
Il,5,395,Τλῆ δ’Ἀΐδης ἐν τοῖσι πελώριος ὠκὺν ὀϊστόν
Il,5,396,εὖτέ μιν ωὐτὸς ἀνὴρ υἱὸς Διὸς αἰγιόχοιο
Il,5,397,ἐν Πύλῳ ἐν νεκύεσσι βαλὼν ὀδύνῃσιν ἔδωκεν
Il,5,398,αὐτὰρ ὃ βῆ πρὸς δῶμα Διὸς καὶ μακρὸν Ὄλυμπον
Il,5,399,κῆρ ἀχέων ὀδύνῃσι πεπαρμένος αὐτὰρ ὀϊστὸς
Il,5,400,ὤμῳ ἔνι στιβαρῷ ἠλήλατο κῆδε δὲ θυμόν
Il,5,401,Τῷ δ’ἐπὶ Παιήων ὀδυνήφατα φάρμακα πάσσων
Il,5,402,ἠκέσατ’ οὐ μὲν γάρ τι καταθνητός γε τέτυκτο
Il,5,403,Σχέτλιος ὀβριμοεργὸς ὃς οὐκ ὄθετ’ αἴσυλα ῥέζων
Il,5,404,ὃς τόξοισιν ἔκηδε θεοὺς οἳ Ὄλυμπον ἔχουσι
Il,5,405,Σοὶ δ’ἐπὶ τοῦτον ἀνῆκε θεὰ γλαυκῶπις Ἀθήνη
Il,5,406,νήπιος οὐδὲ τὸ οἶδε κατὰ φρένα Τυδέος υἱὸς
Il,5,407,ὅττι μάλ’ οὐ δηναιὸς ὃς ἀθανάτοισι μάχηται
Il,5,408,οὐδέ τί μιν παῖδες ποτὶ γούνασι παππάζουσιν
Il,5,409,ἐλθόντ’ ἐκ πολέμοιο καὶ αἰνῆς δηϊοτῆτος
Il,5,410,Τὼ νῦν Τυδεΐδης εἰ καὶ μάλα καρτερός ἐστι
Il,5,411,φραζέσθω μή τίς οἱ ἀμείνων σεῖο μάχηται
Il,5,412,μὴ δὴν Αἰγιάλεια περίφρων Ἀδρηστίνη
Il,5,413,ἐξ ὕπνου γοόωσα φίλους οἰκῆας ἐγείρῃ
Il,5,414,κουρίδιον ποθέουσα πόσιν τὸν ἄριστον Ἀχαιῶν
Il,5,415,ἰφθίμη ἄλοχος Διομήδεος ἱπποδάμοιο
Il,5,416,Ἦ ῥα καὶ ἀμφοτέρῃσιν ἀπ’ ἰχῶ χειρὸς ὀμόργνυ
Il,5,417,ἄλθετο χείρ ὀδύναι δὲ κατηπιόωντο βαρεῖαι
Il,5,418,Αἳ δ’αὖτ’ εἰσορόωσαι Ἀθηναίη τε καὶ Ἥρη
Il,5,419,κερτομίοις ἐπέεσσι Δία Κρονίδην ἐρέθιζον
Il,5,420,Τοῖσι δὲ μύθων ἦρχε θεὰ γλαυκῶπις Ἀθήνη
Il,5,421,Ζεῦ πάτερ ἦ ῥά τί μοι κεχολώσεαι ὅττι κεν εἴπω;
Il,5,422,ἦ μάλα δή τινα Κύπρις Ἀχαιϊάδων ἀνιεῖσα
Il,5,423,Τρωσὶν ἅμα σπέσθαι τοὺς νῦν ἔκπαγλα φίλησε
Il,5,424,τῶν τινα καρρέζουσα Ἀχαιϊάδων ἐϋπέπλων
Il,5,425,πρὸς χρυσῇ περόνῃ καταμύξατο χεῖρα ἀραιήν
Il,5,426,Ὣς φάτο μείδησεν δὲ πατὴρ ἀνδρῶν τε θεῶν τε
Il,5,427,καί ῥα καλεσσάμενος προσέφη χρυσῆν Ἀφροδίτην
Il,5,428,οὔ τοι τέκνον ἐμὸν δέδοται πολεμήϊα ἔργα
Il,5,429,ἀλλὰ σύ γ’ἱμερόεντα μετέρχεο ἔργα γάμοιο
Il,5,430,ταῦτα δ’Ἄρηϊ θοῷ καὶ Ἀθήνῃ πάντα μελήσει
Il,5,431,Ὣς οἳ μὲν τοιαῦτα πρὸς ἀλλήλους ἀγόρευον
Il,5,432,Αἰνείᾳ δ’ἐπόρουσε βοὴν ἀγαθὸς Διομήδης
Il,5,433,γιγνώσκων ὅ οἱ αὐτὸς ὑπείρεχε χεῖρας Ἀπόλλων
Il,5,434,ἀλλ’ ὅ γ’ἄρ’ οὐδὲ θεὸν μέγαν ἅζετο ἵετο δ’αἰεὶ
Il,5,435,Αἰνείαν κτεῖναι καὶ ἀπὸ κλυτὰ τεύχεα δῦσαι
Il,5,436,Τρὶς μὲν ἔπειτ’ ἐπόρουσε κατακτάμεναι μενεαίνων
Il,5,437,τρὶς δέ οἱ ἐστυφέλιξε φαεινὴν ἀσπίδ’ Ἀπόλλων
Il,5,438,ἀλλ’ ὅτε δὴ τὸ τέταρτον ἐπέσσυτο δαίμονι ἶσος
Il,5,439,δεινὰ δ’ὁμοκλήσας προσέφη ἑκάεργος Ἀπόλλων
Il,5,440,φράζεο Τυδεΐδη καὶ χάζεο μηδὲ θεοῖσιν
Il,5,441,ἶσ’ ἔθελε φρονέειν ἐπεὶ οὔ ποτε φῦλον ὁμοῖον
Il,5,442,ἀθανάτων τε θεῶν χαμαὶ ἐρχομένων τ’ἀνθρώπων
Il,5,443,Ὣς φάτο Τυδεΐδης δ’ἀνεχάζετο τυτθὸν ὀπίσσω
Il,5,444,μῆνιν ἀλευάμενος ἑκατηβόλου Ἀπόλλωνος
Il,5,445,Αἰνείαν δ’ἀπάτερθεν ὁμίλου θῆκεν Ἀπόλλων
Il,5,446,Περγάμῳ εἰν ἱερῇ ὅθι οἱ νηός γε τέτυκτο
Il,5,447,Ἤτοι τὸν Λητώ τε καὶ Ἄρτεμις ἰοχέαιρα
Il,5,448,ἐν μεγάλῳ ἀδύτῳ ἀκέοντό τε κύδαινόν τε
Il,5,449,αὐτὰρ ὃ εἴδωλον τεῦξ’ ἀργυρότοξος Ἀπόλλων
Il,5,450,αὐτῷ τ’Αἰνείᾳ ἴκελον καὶ τεύχεσι τοῖον
Il,5,451,ἀμφὶ δ’ἄρ’ εἰδώλῳ Τρῶες καὶ δῖοι Ἀχαιοὶ
Il,5,452,δῄουν ἀλλήλων ἀμφὶ στήθεσσι βοείας
Il,5,453,ἀσπίδας εὐκύκλους λαισήϊά τε πτερόεντα
Il,5,454,Δὴ τότε θοῦρον Ἄρηα προσηύδα Φοῖβος Ἀπόλλων
Il,5,455,Ἆρες Ἄρες βροτολοιγὲ μιαιφόνε τειχεσιπλῆτα
Il,5,456,οὐκ ἂν δὴ τόνδ’ ἄνδρα μάχης ἐρύσαιο μετελθὼν
Il,5,457,Τυδεΐδην ὃς νῦν γε καὶ ἂν Διὶ πατρὶ μάχοιτο;
Il,5,458,Κύπριδα μὲν πρῶτα σχεδὸν οὔτασε χεῖρ’ ἐπὶ καρπῷ
Il,5,459,αὐτὰρ ἔπειτ’ αὐτῷ μοι ἐπέσσυτο δαίμονι ἶσος
Il,5,460,Ὣς εἰπὼν αὐτὸς μὲν ἐφέζετο Περγάμῳ ἄκρῃ
Il,5,461,Τρῳὰς δὲ στίχας οὖλος Ἄρης ὄτρυνε μετελθὼν
Il,5,462,εἰδόμενος Ἀκάμαντι θοῷ ἡγήτορι Θρῃκῶν
Il,5,463,υἱάσι δὲ Πριάμοιο διοτρεφέεσσι κέλευεν
Il,5,464,ὦ υἱεῖς Πριάμοιο διοτρεφέος βασιλῆος
Il,5,465,ἐς τί ἔτι κτείνεσθαι ἐάσετε λαὸν Ἀχαιοῖς;
Il,5,466,ἦ εἰς ὅ κεν ἀμφὶ πύλῃς εὖ ποιητῇσι μάχωνται;
Il,5,467,κεῖται ἀνὴρ ὃν ἶσον ἐτίομεν Ἕκτορι δίῳ
Il,5,468,Αἰνείας υἱὸς μεγαλήτορος Ἀγχίσαο
Il,5,469,ἀλλ’ ἄγετ’ ἐκ φλοίσβοιο σαώσομεν ἐσθλὸν ἑταῖρον
Il,5,470,Ὣς εἰπὼν ὄτρυνε μένος καὶ θυμὸν ἑκάστου
Il,5,471,Ἔνθ’ αὖ Σαρπηδὼν μάλα νείκεσεν Ἕκτορα δῖον
Il,5,472,Ἕκτορ πῇ δή τοι μένος οἴχεται ὃ πρὶν ἔχεσκες;
Il,5,473,φῆς που ἄτερ λαῶν πόλιν ἑξέμεν ἠδ’ ἐπικούρων
Il,5,474,οἶος σὺν γαμβροῖσι κασιγνήτοισί τε σοῖσι
Il,5,475,Τῶν νῦν οὔ τιν’ ἐγὼ ἰδέειν δύναμ’ οὐδὲ νοῆσαι
Il,5,476,ἀλλὰ καταπτώσσουσι κύνες ὣς ἀμφὶ λέοντα
Il,5,477,ἡμεῖς δὲ μαχόμεσθ’ οἵ πέρ τ’ἐπίκουροι ἔνειμεν
Il,5,478,Καὶ γὰρ ἐγὼν ἐπίκουρος ἐὼν μάλα τηλόθεν ἥκω
Il,5,479,τηλοῦ γὰρ Λυκίη Ξάνθῳ ἔπι δινήεντι
Il,5,480,ἔνθ’ ἄλοχόν τε φίλην ἔλιπον καὶ νήπιον υἱόν
Il,5,481,κὰδ δὲ κτήματα πολλά τὰ ἔλδεται ὅς κ’ἐπιδευής
Il,5,482,Ἀλλὰ καὶ ὧς Λυκίους ὀτρύνω καὶ μέμον’ αὐτὸς
Il,5,483,ἀνδρὶ μαχήσασθαι ἀτὰρ οὔ τί μοι ἐνθάδε τοῖον
Il,5,484,οἷόν κ’ἠὲ φέροιεν Ἀχαιοὶ ἤ κεν ἄγοιεν
Il,5,485,τύνη δ’ἕστηκας ἀτὰρ οὐδ’ ἄλλοισι κελεύεις
Il,5,486,λαοῖσιν μενέμεν καὶ ἀμυνέμεναι ὤρεσσι
Il,5,487,Μή πως ὡς ἀψῖσι λίνου ἁλόντε πανάγρου
Il,5,488,ἀνδράσι δυσμενέεσσιν ἕλωρ καὶ κύρμα γένησθε
Il,5,489,οἳ δὲ τάχ’ ἐκπέρσουσ’ εὖ ναιομένην πόλιν ὑμήν
Il,5,490,Σοὶ δὲ χρὴ τάδε πάντα μέλειν νύκτάς τε καὶ ἦμαρ
Il,5,491,ἀρχοὺς λισσομένῳ τηλεκλειτῶν ἐπικούρων
Il,5,492,νωλεμέως ἐχέμεν κρατερὴν δ’ἀποθέσθαι ἐνιπήν
Il,5,493,Ὣς φάτο Σαρπηδών δάκε δὲ φρένας Ἕκτορι μῦθος
Il,5,494,αὐτίκα δ’ἐξ ὀχέων σὺν τεύχεσιν ἆλτο χαμᾶζε
Il,5,495,πάλλων δ’ὀξέα δοῦρα κατὰ στρατὸν ᾤχετο πάντῃ
Il,5,496,ὀτρύνων μαχέσασθαι ἔγειρε δὲ φύλοπιν αἰνήν
Il,5,497,Οἳ δ’ἐλελίχθησαν καὶ ἐναντίοι ἔσταν Ἀχαιῶν
Il,5,498,Ἀργεῖοι δ’ὑπέμειναν ἀολλέες οὐδὲ φόβηθεν
Il,5,499,Ὡς δ’ἄνεμος ἄχνας φορέει ἱερὰς κατ’ ἀλωὰς
Il,5,500,ἀνδρῶν λικμώντων ὅτε τε ξανθὴ Δημήτηρ
Il,5,501,κρίνῃ ἐπειγομένων ἀνέμων καρπόν τε καὶ ἄχνας
Il,5,502,αἳ δ’ὑπολευκαίνονται ἀχυρμιαί ὣς τότ’ Ἀχαιοὶ
Il,5,503,λευκοὶ ὕπερθε γένοντο κονισάλῳ ὅν ῥα δι’ αὐτῶν
Il,5,504,οὐρανὸν ἐς πολύχαλκον ἐπέπληγον πόδες ἵππων
Il,5,505,ἂψ ἐπιμισγομένων ὑπὸ δ’ἔστρεφον ἡνιοχῆες
Il,5,506,Οἳ δὲ μένος χειρῶν ἰθὺς φέρον ἀμφὶ δὲ νύκτα
Il,5,507,θοῦρος Ἄρης ἐκάλυψε μάχῃ Τρώεσσιν ἀρήγων
Il,5,508,πάντοσ’ ἐποιχόμενος τοῦ δ’ἐκραίαινεν ἐφετμὰς
Il,5,509,Φοίβου Ἀπόλλωνος χρυσαόρου ὅς μιν ἀνώγει
Il,5,510,Τρωσὶν θυμὸν ἐγεῖραι ἐπεὶ ἴδε Παλλάδ’ Ἀθήνην
Il,5,511,οἰχομένην ἣ γάρ ῥα πέλεν Δαναοῖσιν ἀρηγών
Il,5,512,Αὐτὸς δ’Αἰνείαν μάλα πίονος ἐξ ἀδύτοιο
Il,5,513,ἧκε καὶ ἐν στήθεσσι μένος βάλε ποιμένι λαῶν
Il,5,514,Αἰνείας δ’ἑτάροισι μεθίστατο τοὶ δὲ χάρησαν
Il,5,515,ὡς εἶδον ζωόν τε καὶ ἀρτεμέα προσιόντα
Il,5,516,καὶ μένος ἐσθλὸν ἔχοντα μετάλλησάν γε μὲν οὔ τι
Il,5,517,Οὐ γὰρ ἔα πόνος ἄλλος ὃν ἀργυρότοξος ἔγειρεν
Il,5,518,Ἄρης τε βροτολοιγὸς Ἔρις τ’ἄμοτον μεμαυῖα
Il,5,519,Τοὺς δ’Αἴαντε δύω καὶ Ὀδυσσεὺς καὶ Διομήδης
Il,5,520,ὄτρυνον Δαναοὺς πολεμιζέμεν οἳ δὲ καὶ αὐτοὶ
Il,5,521,οὔτε βίας Τρώων ὑπεδείδισαν οὔτε ἰωκάς
Il,5,522,ἀλλ’ ἔμενον νεφέλῃσιν ἐοικότες ἅς τε Κρονίων
Il,5,523,νηνεμίης ἔστησεν ἐπ’ ἀκροπόλοισιν ὄρεσσιν
Il,5,524,ἀτρέμας ὄφρ’ εὕδῃσι μένος Βορέαο καὶ ἄλλων
Il,5,525,ζαχρειῶν ἀνέμων οἵ τε νέφεα σκιόεντα
Il,5,526,πνοιῇσιν λιγυρῇσι διασκιδνᾶσιν ἀέντες
Il,5,527,ὣς Δαναοὶ Τρῶας μένον ἔμπεδον οὐδὲ φέβοντο
Il,5,528,Ἀτρεΐδης δ’ἀν’ ὅμιλον ἐφοίτα πολλὰ κελεύων
Il,5,529,ὦ φίλοι ἀνέρες ἔστε καὶ ἄλκιμον ἦτορ ἕλεσθε
Il,5,530,ἀλλήλους τ’αἰδεῖσθε κατὰ κρατερὰς ὑσμίνας
Il,5,531,αἰδομένων ἀνδρῶν πλέονες σόοι ἠὲ πέφανται
Il,5,532,φευγόντων δ’οὔτ’ ἂρ κλέος ὄρνυται οὔτε τις ἀλκή
Il,5,533,Ἦ καὶ ἀκόντισε δουρὶ θοῶς βάλε δὲ πρόμον ἄνδρα
Il,5,534,Αἰνείω ἕταρον μεγαθύμου Δηϊκόωντα
Il,5,535,Περγασίδην ὃν Τρῶες ὁμῶς Πριάμοιο τέκεσσι
Il,5,536,τῖον ἐπεὶ θοὸς ἔσκε μετὰ πρώτοισι μάχεσθαι
Il,5,537,Τόν ῥα κατ’ ἀσπίδα δουρὶ βάλε κρείων Ἀγαμέμνων
Il,5,538,ἣ δ’οὐκ ἔγχος ἔρυτο διὰ πρὸ δὲ εἴσατο χαλκός
Il,5,539,νειαίρῃ δ’ἐν γαστρὶ διὰ ζωστῆρος ἔλασσε
Il,5,540,δούπησεν δὲ πεσών ἀράβησε δὲ τεύχε’ ἐπ’ αὐτῷ
Il,5,541,Ἔνθ’ αὖτ’ Αἰνείας Δαναῶν ἕλεν ἄνδρας ἀρίστους
Il,5,542,υἷε Διοκλῆος Κρήθωνά τε Ὀρσίλοχόν τε
Il,5,543,τῶν ῥα πατὴρ μὲν ἔναιεν ἐϋκτιμένῃ ἐνὶ Φηρῇ
Il,5,544,ἀφνειὸς βιότοιο γένος δ’ἦν ἐκ ποταμοῖο
Il,5,545,Ἀλφειοῦ ὅς τ’εὐρὺ ῥέει Πυλίων διὰ γαίης
Il,5,546,ὃς τέκετ’ Ὀρτίλοχον πολέεσσ’ ἄνδρεσσιν ἄνακτα
Il,5,547,Ὀρτίλοχος δ’ἄρ’ ἔτικτε Διοκλῆα μεγάθυμον
Il,5,548,ἐκ δὲ Διοκλῆος διδυμάονε παῖδε γενέσθην
Il,5,549,Κρήθων Ὀρσίλοχός τε μάχης εὖ εἰδότε πάσης
Il,5,550,Τὼ μὲν ἄρ’ ἡβήσαντε μελαινάων ἐπὶ νηῶν
Il,5,551,Ἴλιον εἰς εὔπωλον ἅμ’ Ἀργείοισιν ἑπέσθην
Il,5,552,τιμὴν Ἀτρεΐδῃς Ἀγαμέμνονι καὶ Μενελάῳ
Il,5,553,ἀρνυμένω τὼ δ’αὖθι τέλος θανάτοιο κάλυψεν
Il,5,554,Οἵω τώ γε λέοντε δύω ὄρεος κορυφῇσιν
Il,5,555,ἐτραφέτην ὑπὸ μητρὶ βαθείης τάρφεσιν ὕλης
Il,5,556,τὼ μὲν ἄρ’ ἁρπάζοντε βόας καὶ ἴφια μῆλα
Il,5,557,σταθμοὺς ἀνθρώπων κεραΐζετον ὄφρα καὶ αὐτὼ
Il,5,558,ἀνδρῶν ἐν παλάμῃσι κατέκταθεν ὀξέϊ χαλκῷ
Il,5,559,τοίω τὼ χείρεσσιν ὑπ’ Αἰνείαο δαμέντε
Il,5,560,καππεσέτην ἐλάτῃσιν ἐοικότες ὑψηλῇσι
Il,5,561,Τὼ δὲ πεσόντ’ ἐλέησεν ἀρηΐφιλος Μενέλαος
Il,5,562,βῆ δὲ διὰ προμάχων κεκορυθμένος αἴθοπι χαλκῷ
Il,5,563,σείων ἐγχείην τοῦ δ’ὄτρυνεν μένος Ἄρης
Il,5,564,τὰ φρονέων ἵνα χερσὶν ὑπ’ Αἰνείαο δαμείη
Il,5,565,Τὸν δ’ἴδεν Ἀντίλοχος μεγαθύμου Νέστορος υἱός
Il,5,566,βῆ δὲ διὰ προμάχων περὶ γὰρ δίε ποιμένι λαῶν
Il,5,567,μή τι πάθοι μέγα δέ σφας ἀποσφήλειε πόνοιο
Il,5,568,Τὼ μὲν δὴ χεῖράς τε καὶ ἔγχεα ὀξυόεντα
Il,5,569,ἀντίον ἀλλήλων ἐχέτην μεμαῶτε μάχεσθαι
Il,5,570,Ἀντίλοχος δὲ μάλ’ ἄγχι παρίστατο ποιμένι λαῶν
Il,5,571,Αἰνείας δ’οὐ μεῖνε θοός περ ἐὼν πολεμιστὴς
Il,5,572,ὡς εἶδεν δύο φῶτε παρ’ ἀλλήλοισι μένοντε
Il,5,573,Οἳ δ’ἐπεὶ οὖν νεκροὺς ἔρυσαν μετὰ λαὸν Ἀχαιῶν
Il,5,574,τὼ μὲν ἄρα δειλὼ βαλέτην ἐν χερσὶν ἑταίρων
Il,5,575,αὐτὼ δὲ στρεφθέντε μετὰ πρώτοισι μαχέσθην
Il,5,576,Ἔνθα Πυλαιμένεα ἑλέτην ἀτάλαντον Ἄρηϊ
Il,5,577,ἀρχὸν Παφλαγόνων μεγαθύμων ἀσπιστάων
Il,5,578,Τὸν μὲν ἄρ’ Ἀτρεΐδης δουρικλειτὸς Μενέλαος
Il,5,579,ἑσταότ’ ἔγχεϊ νύξε κατὰ κληῖδα τυχήσας
Il,5,580,Ἀντίλοχος δὲ Μύδωνα βάλ’ ἡνίοχον θεράποντα
Il,5,581,ἐσθλὸν Ἀτυμνιάδην ὃ δ’ὑπέστρεφε μώνυχας ἵππους
Il,5,582,χερμαδίῳ ἀγκῶνα τυχὼν μέσον ἐκ δ’ἄρα χειρῶν
Il,5,583,ἡνία λεύκ’ ἐλέφαντι χαμαὶ πέσον ἐν κονίῃσιν
Il,5,584,Ἀντίλοχος δ’ἄρ’ ἐπαΐξας ξίφει ἤλασε κόρσην
Il,5,585,αὐτὰρ ὅ γ’ἀσθμαίνων εὐεργέος ἔκπεσε δίφρου
Il,5,586,κύμβαχος ἐν κονίῃσιν ἐπὶ βρεχμόν τε καὶ ὤμους
Il,5,587,Δηθὰ μάλ’ ἑστήκει τύχε γάρ ῥ’ἀμάθοιο βαθείης
Il,5,588,ὄφρ’ ἵππω πλήξαντε χαμαὶ βάλον ἐν κονίῃσι
Il,5,589,τοὺς ἵμασ’ Ἀντίλοχος μετὰ δὲ στρατὸν ἤλασ’ Ἀχαιῶν
Il,5,590,Τοὺς δ’Ἕκτωρ ἐνόησε κατὰ στίχας ὦρτο δ’ἐπ’ αὐτοὺς
Il,5,591,κεκλήγων ἅμα δὲ Τρώων εἵποντο φάλαγγες
Il,5,592,καρτεραί ἦρχε δ’ἄρα σφιν Ἄρης καὶ πότνι’ Ἐνυώ
Il,5,593,ἣ μὲν ἔχουσα Κυδοιμὸν ἀναιδέα δηϊοτῆτος
Il,5,594,Ἄρης δ’ἐν παλάμῃσι πελώριον ἔγχος ἐνώμα
Il,5,595,φοίτα δ’ἄλλοτε μὲν πρόσθ’ Ἕκτορος ἄλλοτ’ ὄπισθε
Il,5,596,Τὸν δὲ ἰδὼν ῥίγησε βοὴν ἀγαθὸς Διομήδης
Il,5,597,ὡς δ’ὅτ’ ἀνὴρ ἀπάλαμνος ἰὼν πολέος πεδίοιο
Il,5,598,στήῃ ἐπ’ ὠκυρόῳ ποταμῷ ἅλα δὲ προρέοντι
Il,5,599,ἀφρῷ μορμύροντα ἰδών ἀνά τ’ἔδραμ’ ὀπίσσω
Il,5,600,ὣς τότε Τυδεΐδης ἀνεχάζετο εἶπέ τε λαῷ
Il,5,601,ὦ φίλοι οἷον δὴ θαυμάζομεν Ἕκτορα δῖον
Il,5,602,αἰχμητήν τ’ἔμεναι καὶ θαρσαλέον πολεμιστήν
Il,5,603,τῷ δ’αἰεὶ πάρα εἷς γε θεῶν ὃς λοιγὸν ἀμύνει
Il,5,604,καὶ νῦν οἱ πάρα κεῖνος Ἄρης βροτῷ ἀνδρὶ ἐοικώς
Il,5,605,Ἀλλὰ πρὸς Τρῶας τετραμμένοι αἰὲν ὀπίσσω
Il,5,606,εἴκετε μηδὲ θεοῖς μενεαινέμεν ἶφι μάχεσθαι
Il,5,607,Ὣς ἄρ’ ἔφη Τρῶες δὲ μάλα σχεδὸν ἤλυθον αὐτῶν
Il,5,608,Ἔνθ’ Ἕκτωρ δύο φῶτε κατέκτανεν εἰδότε χάρμης
Il,5,609,εἰν ἑνὶ δίφρῳ ἐόντε Μενέσθην Ἀγχίαλόν τε
Il,5,610,Τὼ δὲ πεσόντ’ ἐλέησε μέγας Τελαμώνιος Αἴας
Il,5,611,στῆ δὲ μάλ’ ἐγγὺς ἰών καὶ ἀκόντισε δουρὶ φαεινῷ
Il,5,612,καὶ βάλεν Ἄμφιον Σελάγου ἱόν ὅς ῥ’ἐνὶ Παισῷ
Il,5,613,ναῖε πολυκτήμων πολυλήϊος ἀλλά ἑ μοῖρα
Il,5,614,ἦγ’ ἐπικουρήσοντα μετὰ Πρίαμόν τε καὶ υἷας
Il,5,615,Τόν ῥα κατὰ ζωστῆρα βάλεν Τελαμώνιος Αἴας
Il,5,616,νειαίρῃ δ’ἐν γαστρὶ πάγη δολιχόσκιον ἔγχος
Il,5,617,δούπησεν δὲ πεσών ὃ δ’ἐπέδραμε φαίδιμος Αἴας
Il,5,618,τεύχεα συλήσων Τρῶες δ’ἐπὶ δούρατ’ ἔχευαν
Il,5,619,ὀξέα παμφανόωντα σάκος δ’ἀνεδέξατο πολλά
Il,5,620,Αὐτὰρ ὃ λὰξ προσβὰς ἐκ νεκροῦ χάλκεον ἔγχος
Il,5,621,ἐσπάσατ’ οὐδ’ ἄρ’ ἔτ’ ἄλλα δυνήσατο τεύχεα καλὰ
Il,5,622,ὤμοιιν ἀφελέσθαι ἐπείγετο γὰρ βελέεσσι
Il,5,623,Δεῖσε δ’ὅ γ’ἀμφίβασιν κρατερὴν Τρώων ἀγερώχων
Il,5,624,οἳ πολλοί τε καὶ ἐσθλοὶ ἐφέστασαν ἔγχε’ ἔχοντες
Il,5,625,οἵ ἑ μέγαν περ ἐόντα καὶ ἴφθιμον καὶ ἀγαυὸν
Il,5,626,ὦσαν ἀπὸ σφείων ὃ δὲ χασσάμενος πελεμίχθη
Il,5,627,Ὣς οἳ μὲν πονέοντο κατὰ κρατερὴν ὑσμίνην
Il,5,628,Τληπόλεμον δ’Ἡρακλεΐδην ἠΰν τε μέγαν τε
Il,5,629,ὦρσεν ἐπ’ ἀντιθέῳ Σαρπηδόνι μοῖρα κραταιή
Il,5,630,Οἳ δ’ὅτε δὴ σχεδὸν ἦσαν ἐπ’ ἀλλήλοισιν ἰόντες
Il,5,631,υἱός θ’υἱωνός τε Διὸς νεφεληγερέταο
Il,5,632,τὸν καὶ Τληπόλεμος πρότερος πρὸς μῦθον ἔειπε
Il,5,633,Σαρπῆδον Λυκίων βουληφόρε τίς τοι ἀνάγκη
Il,5,634,πτώσσειν ἐνθάδ’ ἐόντι μάχης ἀδαήμονι φωτί;
Il,5,635,ψευδόμενοι δέ σέ φασι Διὸς γόνον αἰγιόχοιο
Il,5,636,εἶναι ἐπεὶ πολλὸν κείνων ἐπιδεύεαι ἀνδρῶν
Il,5,637,οἳ Διὸς ἐξεγένοντο ἐπὶ προτέρων ἀνθρώπων
Il,5,638,ἀλλ’ οἷόν τινά φασι βίην Ἡρακληείην
Il,5,639,εἶναι ἐμὸν πατέρα θρασυμέμνονα θυμολέοντα
Il,5,640,ὅς ποτε δεῦρ’ ἐλθὼν ἕνεχ’ ἵππων Λαομέδοντος
Il,5,641,ἓξ οἴῃς σὺν νηυσὶ καὶ ἀνδράσι παυροτέροισιν
Il,5,642,Ἰλίου ἐξαλάπαξε πόλιν χήρωσε δ’ἀγυιάς
Il,5,643,σοὶ δὲ κακὸς μὲν θυμός ἀποφθινύθουσι δὲ λαοί
Il,5,644,Οὐδέ τί σε Τρώεσσιν ὀΐομαι ἄλκαρ ἔσεσθαι
Il,5,645,ἐλθόντ’ ἐκ Λυκίης οὐδ’ εἰ μάλα καρτερός ἐσσι
Il,5,646,ἀλλ’ ὑπ’ ἐμοὶ δμηθέντα πύλας Ἀΐδαο περήσειν
Il,5,647,Τὸν δ’αὖ Σαρπηδὼν Λυκίων ἀγὸς ἀντίον ηὔδα
Il,5,648,Τληπόλεμ’ ἤτοι κεῖνος ἀπώλεσεν Ἴλιον ἱρὴν
Il,5,649,ἀνέρος ἀφραδίῃσιν ἀγαυοῦ Λαομέδοντος
Il,5,650,ὅς ῥά μιν εὖ ἕρξαντα κακῷ ἠνίπαπε μύθῳ
Il,5,651,οὐδ’ ἀπέδωχ’ ἵππους ὧν εἵνεκα τηλόθεν ἦλθε
Il,5,652,Σοὶ δ’ἐγὼ ἐνθάδε φημὶ φόνον καὶ κῆρα μέλαιναν
Il,5,653,ἐξ ἐμέθεν τεύξεσθαι ἐμῷ δ’ὑπὸ δουρὶ δαμέντα
Il,5,654,εὖχος ἐμοὶ δώσειν ψυχὴν δ’Ἄϊδι κλυτοπώλῳ
Il,5,655,Ὣς φάτο Σαρπηδών ὃ δ’ἀνέσχετο μείλινον ἔγχος
Il,5,656,Τληπόλεμος καὶ τῶν μὲν ἁμαρτῇ δούρατα μακρὰ
Il,5,657,ἐκ χειρῶν ἤϊξαν ὃ μὲν βάλεν αὐχένα μέσσον
Il,5,658,Σαρπηδών αἰχμὴ δὲ διαμπερὲς ἦλθ’ ἀλεγεινή
Il,5,659,τὸν δὲ κατ’ ὀφθαλμῶν ἐρεβεννὴ νὺξ ἐκάλυψε
Il,5,660,Τληπόλεμος δ’ἄρα μηρὸν ἀριστερὸν ἔγχεϊ μακρῷ
Il,5,661,βεβλήκειν αἰχμὴ δὲ διέσσυτο μαιμώωσα
Il,5,662,ὀστέω ἐγχριμφθεῖσα πατὴρ δ’ἔτι λοιγὸν ἄμυνεν
Il,5,663,Οἳ μὲν ἄρ’ ἀντίθεον Σαρπηδόνα δῖοι ἑταῖροι
Il,5,664,ἐξέφερον πολέμοιο βάρυνε δέ μιν δόρυ μακρὸν
Il,5,665,ἑλκόμενον τὸ μὲν οὔ τις ἐπεφράσατ’ οὐδὲ νόησε
Il,5,666,μηροῦ ἐξερύσαι δόρυ μείλινον ὄφρ’ ἐπιβαίη
Il,5,667,σπευδόντων τοῖον γὰρ ἔχον πόνον ἀμφιέποντες
Il,5,668,Τληπόλεμον δ’ἑτέρωθεν ἐϋκνήμιδες Ἀχαιοὶ
Il,5,669,ἐξέφερον πολέμοιο νόησε δὲ δῖος Ὀδυσσεὺς
Il,5,670,τλήμονα θυμὸν ἔχων μαίμησε δέ οἱ φίλον ἦτορ
Il,5,671,μερμήριξε δ’ἔπειτα κατὰ φρένα καὶ κατὰ θυμὸν
Il,5,672,ἢ προτέρω Διὸς υἱὸν ἐριγδούποιο διώκοι
Il,5,673,ἦ ὅ γε τῶν πλεόνων Λυκίων ἀπὸ θυμὸν ἕλοιτο
Il,5,674,Οὐδ’ ἄρ’ Ὀδυσσῆϊ μεγαλήτορι μόρσιμον ἦεν
Il,5,675,ἴφθιμον Διὸς υἱὸν ἀποκτάμεν ὀξέϊ χαλκῷ
Il,5,676,τώ ῥα κατὰ πληθὺν Λυκίων τράπε θυμὸν Ἀθήνη
Il,5,677,Ἔνθ’ ὅ γε Κοίρανον εἷλεν Ἀλάστορά τε Χρομίον τε
Il,5,678,Ἄλκανδρόν θ’Ἅλιόν τε Νοήμονά τε Πρύτανίν τε
Il,5,679,Καί νύ κ’ἔτι πλέονας Λυκίων κτάνε δῖος Ὀδυσσεὺς
Il,5,680,εἰ μὴ ἄρ’ ὀξὺ νόησε μέγας κορυθαίολος Ἕκτωρ
Il,5,681,βῆ δὲ διὰ προμάχων κεκορυθμένος αἴθοπι χαλκῷ
Il,5,682,δεῖμα φέρων Δαναοῖσι χάρη δ’ἄρα οἱ προσιόντι
Il,5,683,Σαρπηδὼν Διὸς υἱός ἔπος δ’ὀλοφυδνὸν ἔειπε
Il,5,684,Πριαμίδη μὴ δή με ἕλωρ Δαναοῖσιν ἐάσῃς
Il,5,685,κεῖσθαι ἀλλ’ ἐπάμυνον ἔπειτά με καὶ λίποι αἰὼν
Il,5,686,ἐν πόλει ὑμετέρῃ ἐπεὶ οὐκ ἄρ’ ἔμελλον ἔγωγε
Il,5,687,νοστήσας οἶκον δὲ φίλην ἐς πατρίδα γαῖαν
Il,5,688,εὐφρανέειν ἄλοχόν τε φίλην καὶ νήπιον υἱόν
Il,5,689,Ὣς φάτο τὸν δ’οὔ τι προσέφη κορυθαίολος Ἕκτωρ
Il,5,690,ἀλλὰ παρήϊξεν λελιημένος ὄφρα τάχιστα
Il,5,691,ὤσαιτ’ Ἀργείους πολέων δ’ἀπὸ θυμὸν ἕλοιτο
Il,5,692,Οἳ μὲν ἄρ’ ἀντίθεον Σαρπηδόνα δῖοι ἑταῖροι
Il,5,693,εἷσαν ὑπ’ αἰγιόχοιο Διὸς περικαλλέϊ φηγῷ
Il,5,694,ἐκ δ’ἄρα οἱ μηροῦ δόρυ μείλινον ὦσε θύραζε
Il,5,695,ἴφθιμος Πελάγων ὅς οἱ φίλος ἦεν ἑταῖρος
Il,5,696,Τὸν δ’ἔλιπε ψυχή κατὰ δ’ὀφθαλμῶν κέχυτ’ ἀχλύς
Il,5,697,αὖτις δ’ἐμπνύνθη περὶ δὲ πνοιὴ Βορέαο
Il,5,698,ζώγρει ἐπιπνείουσα κακῶς κεκαφηότα θυμόν
Il,5,699,Ἀργεῖοι δ’ὑπ’ Ἄρηϊ καὶ Ἕκτορι χαλκοκορυστῇ
Il,5,700,οὔτε ποτὲ προτρέποντο μελαινάων ἐπὶ νηῶν
Il,5,701,οὔτε ποτ’ ἀντεφέροντο μάχῃ ἀλλ’ αἰὲν ὀπίσσω
Il,5,702,χάζονθ’ ὡς ἐπύθοντο μετὰ Τρώεσσιν Ἄρηα
Il,5,703,Ἔνθα τίνα πρῶτον τίνα δ’ὕστατον ἐξενάριξαν
Il,5,704,Ἕκτωρ τε Πριάμοιο πάϊς καὶ χάλκεος Ἄρης;
Il,5,705,ἀντίθεον Τεύθραντ’ ἐπὶ δὲ πλήξιππον Ὀρέστην
Il,5,706,Τρῆχόν τ’αἰχμητὴν Αἰτώλιον Οἰνόμαόν τε
Il,5,707,Οἰνοπίδην θ’Ἕλενον καὶ Ὀρέσβιον αἰολομίτρην
Il,5,708,ὅς ῥ’ἐν Ὕλῃ ναίεσκε μέγα πλούτοιο μεμηλώς
Il,5,709,λίμνῃ κεκλιμένος Κηφισίδι πὰρ δέ οἱ ἄλλοι
Il,5,710,ναῖον Βοιωτοὶ μάλα πίονα δῆμον ἔχοντες
Il,5,711,Τοὺς δ’ὡς οὖν ἐνόησε θεὰ λευκώλενος Ἥρη
Il,5,712,Ἀργείους ὀλέκοντας ἐνὶ κρατερῇ ὑσμίνῃ
Il,5,713,αὐτίκ’ Ἀθηναίην ἔπεα πτερόεντα προσηύδα
Il,5,714,ὢ πόποι αἰγιόχοιο Διὸς τέκος Ἀτρυτώνη
Il,5,715,ἦ ῥ’ἅλιον τὸν μῦθον ὑπέστημεν Μενελάῳ
Il,5,716,Ἴλιον ἐκπέρσαντ’ εὐτείχεον ἀπονέεσθαι
Il,5,717,εἰ οὕτω μαίνεσθαι ἐάσομεν οὖλον Ἄρηα
Il,5,718,Ἀλλ’ ἄγε δὴ καὶ νῶϊ μεδώμεθα θούριδος ἀλκῆς
Il,5,719,ὣς ἔφατ’ οὐδ’ ἀπίθησε θεὰ γλαυκῶπις Ἀθήνη
Il,5,720,Ἣ μὲν ἐποιχομένη χρυσάμπυκας ἔντυεν ἵππους
Il,5,721,Ἥρη πρέσβα θεὰ θυγάτηρ μεγάλοιο Κρόνοιο
Il,5,722,Ἥβη δ’ἀμφ’ ὀχέεσσι θοῶς βάλε καμπύλα κύκλα
Il,5,723,χάλκεα ὀκτάκνημα σιδηρέῳ ἄξονι ἀμφίς
Il,5,724,Τῶν ἤτοι χρυσέη ἴτυς ἄφθιτος αὐτὰρ ὕπερθε
Il,5,725,χάλκε’ ἐπίσσωτρα προσαρηρότα θαῦμα ἰδέσθαι
Il,5,726,πλῆμναι δ’ἀργύρου εἰσὶ περίδρομοι ἀμφοτέρωθεν
Il,5,727,δίφρος δὲ χρυσέοισι καὶ ἀργυρέοισιν ἱμᾶσιν
Il,5,728,ἐντέταται δοιαὶ δὲ περίδρομοι ἄντυγές εἰσι
Il,5,729,Τοῦ δ’ἐξ ἀργύρεος ῥυμὸς πέλεν αὐτὰρ ἐπ’ ἄκρῳ
Il,5,730,δῆσε χρύσειον καλὸν ζυγόν ἐν δὲ λέπαδνα
Il,5,731,κάλ’ ἔβαλε χρύσει’ ὑπὸ δὲ ζυγὸν ἤγαγεν Ἥρη
Il,5,732,ἵππους ὠκύποδας μεμαυῖ’ ἔριδος καὶ ἀϋτῆς
Il,5,733,Αὐτὰρ Ἀθηναίη κούρη Διὸς αἰγιόχοιο
Il,5,734,πέπλον μὲν κατέχευεν ἑανὸν πατρὸς ἐπ’ οὔδει
Il,5,735,ποικίλον ὅν ῥ’αὐτὴ ποιήσατο καὶ κάμε χερσίν
Il,5,736,ἣ δὲ χιτῶν’ ἐνδῦσα Διὸς νεφεληγερέταο
Il,5,737,τεύχεσιν ἐς πόλεμον θωρήσσετο δακρυόεντα
Il,5,738,Ἀμφὶ δ’ἄρ’ ὤμοισιν βάλετ’ αἰγίδα θυσσανόεσσαν
Il,5,739,δεινήν ἣν περὶ μὲν πάντῃ Φόβος ἐστεφάνωται
Il,5,740,ἐν δ’Ἔρις ἐν δ’Ἀλκή ἐν δὲ κρυόεσσα Ἰωκή
Il,5,741,ἐν δέ τε Γοργείη κεφαλὴ δεινοῖο πελώρου
Il,5,742,δεινή τε σμερδνή τε Διὸς τέρας αἰγιόχοιο
Il,5,743,Κρατὶ δ’ἐπ’ ἀμφίφαλον κυνέην θέτο τετραφάληρον
Il,5,744,χρυσείην ἑκατὸν πολίων πρυλέεσσ’ ἀραρυῖαν
Il,5,745,ἐς δ’ὄχεα φλόγεα ποσὶ βήσετο λάζετο δ’ἔγχος
Il,5,746,βριθὺ μέγα στιβαρόν τῷ δάμνησι στίχας ἀνδρῶν
Il,5,747,ἡρώων οἷσίν τε κοτέσσεται ὀβριμοπάτρη
Il,5,748,Ἥρη δὲ μάστιγι θοῶς ἐπεμαίετ’ ἄρ’ ἵππους
Il,5,749,αὐτόμαται δὲ πύλαι μύκον οὐρανοῦ ἃς ἔχον Ὧραι
Il,5,750,τῇς ἐπιτέτραπται μέγας οὐρανὸς Οὔλυμπός τε
Il,5,751,ἠμὲν ἀνακλῖναι πυκινὸν νέφος ἠδ’ ἐπιθεῖναι
Il,5,752,Τῇ ῥα δι’ αὐτάων κεντρηνεκέας ἔχον ἵππους
Il,5,753,εὗρον δὲ Κρονίωνα θεῶν ἄτερ ἥμενον ἄλλων
Il,5,754,ἀκροτάτῃ κορυφῇ πολυδειράδος Οὐλύμποιο
Il,5,755,Ἔνθ’ ἵππους στήσασα θεὰ λευκώλενος Ἥρη
Il,5,756,Ζῆν’ ὕπατον Κρονίδην ἐξείρετο καὶ προσέειπε
Il,5,757,Ζεῦ πάτερ οὐ νεμεσίζῃ Ἄρῃ τάδε καρτερὰ ἔργα
Il,5,758,ὁσσάτιόν τε καὶ οἷον ἀπώλεσε λαὸν Ἀχαιῶν
Il,5,759,μὰψ ἀτὰρ οὐ κατὰ κόσμον ἐμοὶ δ’ἄχος οἳ δὲ ἕκηλοι
Il,5,760,τέρπονται Κύπρίς τε καὶ ἀργυρότοξος Ἀπόλλων
Il,5,761,ἄφρονα τοῦτον ἀνέντες ὃς οὔ τινα οἶδε θέμιστα;
Il,5,762,Ζεῦ πάτερ ἦ ῥά τί μοι κεχολώσεαι αἴ κεν Ἄρηα
Il,5,763,λυγρῶς πεπληγυῖα μάχης ἐξαποδίωμαι;
Il,5,764,τὴν δ’ἀπαμειβόμενος προσέφη νεφεληγερέτα Ζεύς
Il,5,765,ἄγρει μάν οἱ ἔπορσον Ἀθηναίην ἀγελείην
Il,5,766,ἥ ἑ μάλιστ’ εἴωθε κακῇς ὀδύνῃσι πελάζειν
Il,5,767,Ὣς ἔφατ’ οὐδ’ ἀπίθησε θεὰ λευκώλενος Ἥρη
Il,5,768,μάστιξεν δ’ἵππους τὼ δ’οὐκ ἀέκοντε πετέσθην
Il,5,769,μεσσηγὺς γαίης τε καὶ οὐρανοῦ ἀστερόεντος
Il,5,770,Ὅσσον δ’ἠεροειδὲς ἀνὴρ ἴδεν ὀφθαλμοῖσιν
Il,5,771,ἥμενος ἐν σκοπιῇ λεύσσων ἐπὶ οἴνοπα πόντον
Il,5,772,τόσσον ἐπιθρῴσκουσι θεῶν ὑψηχέες ἵπποι
Il,5,773,Ἀλλ’ ὅτε δὴ Τροίην ἷξον ποταμώ τε ῥέοντε
Il,5,774,ἧχι ῥοὰς Σιμόεις συμβάλλετον ἠδὲ Σκάμανδρος
Il,5,775,ἔνθ’ ἵππους ἔστησε θεὰ λευκώλενος Ἥρη
Il,5,776,λύσασ’ ἐξ ὀχέων περὶ δ’ἠέρα πουλὺν ἔχευε
Il,5,777,τοῖσιν δ’ἀμβροσίην Σιμόεις ἀνέτειλε νέμεσθαι
Il,5,778,Αἳ δὲ βάτην τρήρωσι πελειάσιν ἴθμαθ’ ὁμοῖαι
Il,5,779,ἀνδράσιν Ἀργείοισιν ἀλεξέμεναι μεμαυῖαι
Il,5,780,ἀλλ’ ὅτε δή ῥ’ἵκανον ὅθι πλεῖστοι καὶ ἄριστοι
Il,5,781,ἕστασαν ἀμφὶ βίην Διομήδεος ἱπποδάμοιο
Il,5,782,εἰλόμενοι λείουσιν ἐοικότες ὠμοφάγοισιν
Il,5,783,ἢ συσὶ κάπροισιν τῶν τε σθένος οὐκ ἀλαπαδνόν
Il,5,784,ἔνθα στᾶσ’ ἤϋσε θεὰ λευκώλενος Ἥρη
Il,5,785,Στέντορι εἰσαμένη μεγαλήτορι χαλκεοφώνῳ
Il,5,786,ὃς τόσον αὐδήσασχ’ ὅσον ἄλλοι πεντήκοντα
Il,5,787,αἰδὼς Ἀργεῖοι κάκ’ ἐλέγχεα εἶδος ἀγητοί
Il,5,788,ὄφρα μὲν ἐς πόλεμον πωλέσκετο δῖος Ἀχιλλεύς
Il,5,789,οὐδέ ποτε Τρῶες πρὸ πυλάων Δαρδανιάων
Il,5,790,οἴχνεσκον κείνου γὰρ ἐδείδισαν ὄβριμον ἔγχος
Il,5,791,νῦν δὲ ἑκὰς πόλιος κοίλῃς ἐπὶ νηυσὶ μάχονται
Il,5,792,Ὣς εἰποῦσ’ ὄτρυνε μένος καὶ θυμὸν ἑκάστου
Il,5,793,Τυδεΐδῃ δ’ἐπόρουσε θεὰ γλαυκῶπις Ἀθήνη
Il,5,794,εὗρε δὲ τόν γε ἄνακτα παρ’ ἵπποισιν καὶ ὄχεσφιν
Il,5,795,ἕλκος ἀναψύχοντα τό μιν βάλε Πάνδαρος ἰῷ
Il,5,796,Ἱδρὼς γάρ μιν ἔτειρεν ὑπὸ πλατέος τελαμῶνος
Il,5,797,ἀσπίδος εὐκύκλου τῷ τείρετο κάμνε δὲ χεῖρα
Il,5,798,ἂν δ’ἴσχων τελαμῶνα κελαινεφὲς αἷμ’ ἀπομόργνυ
Il,5,799,Ἱππείου δὲ θεὰ ζυγοῦ ἥψατο φώνησέν τε
Il,5,800,ἦ ὀλίγον οἷ παῖδα ἐοικότα γείνατο Τυδεύς
Il,5,801,Τυδεύς τοι μικρὸς μὲν ἔην δέμας ἀλλὰ μαχητής
Il,5,802,καί ῥ’ὅτε πέρ μιν ἐγὼ πολεμίζειν οὐκ εἴασκον
Il,5,803,οὐδ’ ἐκπαιφάσσειν ὅτε τ’ἤλυθε νόσφιν Ἀχαιῶν
Il,5,804,ἄγγελος ἐς Θήβας πολέας μετὰ Καδμείωνας
Il,5,805,δαίνυσθαί μιν ἄνωγον ἐνὶ μεγάροισιν ἕκηλον
Il,5,806,αὐτὰρ ὃ θυμὸν ἔχων ὃν καρτερὸν ὡς τὸ πάρος περ
Il,5,807,κούρους Καδμείων προκαλίζετο πάντα δ’ἐνίκα
Il,5,808,ῥηϊδίως τοίη οἱ ἐγὼν ἐπιτάρροθος ἦα
Il,5,809,Σοὶ δ’ἤτοι μὲν ἐγὼ παρά θ’ἵσταμαι ἠδὲ φυλάσσω
Il,5,810,καί σε προφρονέως κέλομαι Τρώεσσι μάχεσθαι
Il,5,811,ἀλλά σευ ἢ κάματος πολυᾶϊξ γυῖα δέδυκεν
Il,5,812,ἤ νύ σέ που δέος ἴσχει ἀκήριον οὐ σύ γ’ἔπειτα
Il,5,813,Τυδέος ἔκγονός ἐσσι δαΐφρονος Οἰνεΐδαο
Il,5,814,Τὴν δ’ἀπαμειβόμενος προσέφη κρατερὸς Διομήδης
Il,5,815,γιγνώσκω σε θεὰ θύγατερ Διὸς αἰγιόχοιο
Il,5,816,τώ τοι προφρονέως ἐρέω ἔπος οὐδ’ ἐπικεύσω
Il,5,817,Οὔτέ τί με δέος ἴσχει ἀκήριον οὔτέ τις ὄκνος
Il,5,818,ἀλλ’ ἔτι σέων μέμνημαι ἐφετμέων ἃς ἐπέτειλας
Il,5,819,οὔ μ’εἴας μακάρεσσι θεοῖς ἀντικρὺ μάχεσθαι
Il,5,820,τοῖς ἄλλοις ἀτὰρ εἴ κε Διὸς θυγάτηρ Ἀφροδίτη
Il,5,821,ἔλθῃσ’ ἐς πόλεμον τήν γ’οὐτάμεν ὀξέϊ χαλκῷ
Il,5,822,Τοὔνεκα νῦν αὐτός τ’ἀναχάζομαι ἠδὲ καὶ ἄλλους
Il,5,823,Ἀργείους ἐκέλευσα ἀλήμεναι ἐνθάδε πάντας
Il,5,824,γιγνώσκω γὰρ Ἄρηα μάχην ἀνὰ κοιρανέοντα
Il,5,825,Τὸν δ’ἠμείβετ’ ἔπειτα θεὰ γλαυκῶπις Ἀθήνη
Il,5,826,Τυδεΐδη Διόμηδες ἐμῷ κεχαρισμένε θυμῷ
Il,5,827,μήτε σύ γ’Ἄρηα τό γε δείδιθι μήτε τιν’ ἄλλον
Il,5,828,ἀθανάτων τοίη τοι ἐγὼν ἐπιτάρροθός εἰμι
Il,5,829,ἀλλ’ ἄγ’ ἐπ’ Ἄρηϊ πρώτῳ ἔχε μώνυχας ἵππους
Il,5,830,τύψον δὲ σχεδίην μηδ’ ἅζεο θοῦρον Ἄρηα
Il,5,831,τοῦτον μαινόμενον τυκτὸν κακόν ἀλλοπρόσαλλον
Il,5,832,ὃς πρῴην μὲν ἐμοί τε καὶ Ἥρῃ στεῦτ’ ἀγορεύων
Il,5,833,Τρωσὶ μαχήσεσθαι ἀτὰρ Ἀργείοισιν ἀρήξειν
Il,5,834,νῦν δὲ μετὰ Τρώεσσιν ὁμιλεῖ τῶν δὲ λέλασται
Il,5,835,Ὣς φαμένη Σθένελον μὲν ἀφ’ ἵππων ὦσε χαμᾶζε
Il,5,836,χειρὶ πάλιν ἐρύσασ’ ὃ δ’ἄρ’ ἐμμαπέως ἀπόρουσεν
Il,5,837,ἣ δ’ἐς δίφρον ἔβαινε παραὶ Διομήδεα δῖον
Il,5,838,ἐμμεμαυῖα θεά μέγα δ’ἔβραχε φήγινος ἄξων
Il,5,839,βριθοσύνῃ δεινὴν γὰρ ἄγεν θεὸν ἄνδρά τ’ἄριστον
Il,5,840,Λάζετο δὲ μάστιγα καὶ ἡνία Παλλὰς Ἀθήνη
Il,5,841,αὐτίκ’ ἐπ’ Ἄρηϊ πρώτῳ ἔχε μώνυχας ἵππους
Il,5,842,Ἤτοι ὃ μὲν Περίφαντα πελώριον ἐξενάριζεν
Il,5,843,Αἰτωλῶν ὄχ’ ἄριστον Ὀχησίου ἀγλαὸν υἱόν
Il,5,844,τὸν μὲν Ἄρης ἐνάριζε μιαιφόνος αὐτὰρ Ἀθήνη
Il,5,845,δῦν’ Ἄϊδος κυνέην μή μιν ἴδοι ὄβριμος Ἄρης
Il,5,846,Ὡς δὲ ἴδε βροτολοιγὸς Ἄρης Διομήδεα δῖον
Il,5,847,ἤτοι ὃ μὲν Περίφαντα πελώριον αὐτόθ’ ἔασε
Il,5,848,κεῖσθαι ὅθι πρῶτον κτείνων ἐξαίνυτο θυμόν
Il,5,849,αὐτὰρ ὃ βῆ ῥ’ἰθὺς Διομήδεος ἱπποδάμοιο
Il,5,850,Οἳ δ’ὅτε δὴ σχεδὸν ἦσαν ἐπ’ ἀλλήλοισιν ἰόντες
Il,5,851,πρόσθεν Ἄρης ὠρέξαθ’ ὑπὲρ ζυγὸν ἡνία θ’ἵππων
Il,5,852,ἔγχεϊ χαλκείῳ μεμαὼς ἀπὸ θυμὸν ἑλέσθαι
Il,5,853,καὶ τό γε χειρὶ λαβοῦσα θεὰ γλαυκῶπις Ἀθήνη
Il,5,854,ὦσεν ὑπὲκ δίφροιο ἐτώσιον ἀϊχθῆναι
Il,5,855,Δεύτερος αὖθ’ ὡρμᾶτο βοὴν ἀγαθὸς Διομήδης
Il,5,856,ἔγχεϊ χαλκείῳ ἐπέρεισε δὲ Παλλὰς Ἀθήνη
Il,5,857,νείατον ἐς κενεῶνα ὅθι ζωννύσκετο μίτρῃ
Il,5,858,τῇ ῥά μιν οὖτα τυχών διὰ δὲ χρόα καλὸν ἔδαψεν
Il,5,859,ἐκ δὲ δόρυ σπάσεν αὖτις ὃ δ’ἔβραχε χάλκεος Ἄρης
Il,5,860,ὅσσόν τ’ἐννεάχιλοι ἐπίαχον ἢ δεκάχιλοι
Il,5,861,ἀνέρες ἐν πολέμῳ ἔριδα ξυνάγοντες Ἄρηος
Il,5,862,Τοὺς δ’ἄρ’ ὑπὸ τρόμος εἷλεν Ἀχαιούς τε Τρῶάς τε
Il,5,863,δείσαντας τόσον ἔβραχ’ Ἄρης ἆτος πολέμοιο
Il,5,864,Οἵη δ’ἐκ νεφέων ἐρεβεννὴ φαίνεται ἀὴρ
Il,5,865,καύματος ἐξ ἀνέμοιο δυσαέος ὀρνυμένοιο
Il,5,866,τοῖος Τυδεΐδῃ Διομήδεϊ χάλκεος Ἄρης
Il,5,867,φαίνεθ’ ὁμοῦ νεφέεσσιν ἰὼν εἰς οὐρανὸν εὐρύν
Il,5,868,Καρπαλίμως δ’ἵκανε θεῶν ἕδος αἰπὺν Ὄλυμπον
Il,5,869,πὰρ δὲ Διὶ Κρονίωνι καθέζετο θυμὸν ἀχεύων
Il,5,870,δεῖξεν δ’ἄμβροτον αἷμα καταρρέον ἐξ ὠτειλῆς
Il,5,871,καί ῥ’ὀλοφυρόμενος ἔπεα πτερόεντα προσηύδα
Il,5,872,Ζεῦ πάτερ οὐ νεμεσίζῃ ὁρῶν τάδε καρτερὰ ἔργα;
Il,5,873,αἰεί τοι ῥίγιστα θεοὶ τετληότες εἰμὲν
Il,5,874,ἀλλήλων ἰότητι χάριν ἄνδρεσσι φέροντες
Il,5,875,Σοὶ πάντες μαχόμεσθα σὺ γὰρ τέκες ἄφρονα κούρην
Il,5,876,οὐλομένην ᾗ τ’αἰὲν ἀήσυλα ἔργα μέμηλεν
Il,5,877,Ἄλλοι μὲν γὰρ πάντες ὅσοι θεοί εἰσ’ ἐν Ὀλύμπῳ
Il,5,878,σοί τ’ἐπιπείθονται καὶ δεδμήμεσθα ἕκαστος
Il,5,879,ταύτην δ’οὔτ’ ἔπεϊ προτιβάλλεαι οὔτέ τι ἔργῳ
Il,5,880,ἀλλ’ ἀνιεῖς ἐπεὶ αὐτὸς ἐγείναο παῖδ’ ἀΐδηλον
Il,5,881,ἣ νῦν Τυδέος υἱὸν ὑπερφίαλον Διομήδεα
Il,5,882,μαργαίνειν ἀνέηκεν ἐπ’ ἀθανάτοισι θεοῖσι
Il,5,883,Κύπριδα μὲν πρῶτον σχεδὸν οὔτασε χεῖρ’ ἐπὶ καρπῷ
Il,5,884,αὐτὰρ ἔπειτ’ αὐτῷ μοι ἐπέσσυτο δαίμονι ἶσος
Il,5,885,ἀλλά μ’ὑπήνεικαν ταχέες πόδες ἦ τέ κε δηρὸν
Il,5,886,αὐτοῦ πήματ’ ἔπασχον ἐν αἰνῇσιν νεκάδεσσιν
Il,5,887,ἤ κε ζὼς ἀμενηνὸς ἔα χαλκοῖο τυπῇσι
Il,5,888,Τὸν δ’ἄρ’ ὑπόδρα ἰδὼν προσέφη νεφεληγερέτα Ζεύς
Il,5,889,Μή τί μοι ἀλλοπρόσαλλε παρεζόμενος μινύριζε
Il,5,890,Ἔχθιστος δέ μοί ἐσσι θεῶν οἳ Ὄλυμπον ἔχουσιν
Il,5,891,αἰεὶ γάρ τοι ἔρις τε φίλη πόλεμοί τε μάχαι τε
Il,5,892,Μητρός τοι μένος ἐστὶν ἀάσχετον οὐκ ἐπιεικτὸν
Il,5,893,Ἥρης τὴν μὲν ἐγὼ σπουδῇ δάμνημ’ ἐπέεσσι
Il,5,894,τώ σ’ὀΐω κείνης τάδε πάσχειν ἐννεσίῃσιν
Il,5,895,Ἀλλ’ οὐ μάν σ’ἔτι δηρὸν ἀνέξομαι ἄλγε’ ἔχοντα
Il,5,896,ἐκ γὰρ ἐμεῦ γένος ἐσσί ἐμοὶ δέ σε γείνατο μήτηρ
Il,5,897,εἰ δέ τευ ἐξ ἄλλου γε θεῶν γένευ ὧδ’ ἀΐδηλος
Il,5,898,καί κεν δὴ πάλαι ἦσθα ἐνέρτερος Οὐρανιώνων
Il,5,899,Ὣς φάτο καὶ Παιήον’ ἀνώγειν ἰήσασθαι
Il,5,900,Τῷ δ’ἐπὶ Παιήων ὀδυνήφατα φάρμακα πάσσων
Il,5,901,ἠκέσατ’ οὐ μὲν γάρ τι καταθνητός γ’ἐτέτυκτο
Il,5,902,Ὡς δ’ὅτ’ ὀπὸς γάλα λευκὸν ἐπειγόμενος συνέπηξεν
Il,5,903,ὑγρὸν ἐόν μάλα δ’ὦκα περιτρέφεται κυκόωντι
Il,5,904,ὣς ἄρα καρπαλίμως ἰήσατο θοῦρον Ἄρηα
Il,5,905,Τὸν δ’Ἥβη λοῦσεν χαρίεντα δὲ εἵματα ἕσσε
Il,5,906,πὰρ δὲ Διὶ Κρονίωνι καθέζετο κύδεϊ γαίων
Il,5,907,Αἳ δ’αὖτις πρὸς δῶμα Διὸς μεγάλοιο νέοντο
Il,5,908,Ἥρη τ’Ἀργείη καὶ Ἀλαλκομενηῒς Ἀθήνη
Il,5,909,παύσασαι βροτολοιγὸν Ἄρη’ ἀνδροκτασιάων
Il,6,1,Τρώων δ’οἰώθη καὶ Ἀχαιῶν φύλοπις αἰνή
Il,6,2,πολλὰ δ’ἄρ’ ἔνθα καὶ ἔνθ’ ἴθυσε μάχη πεδίοιο
Il,6,3,ἀλλήλων ἰθυνομένων χαλκήρεα δοῦρα
Il,6,4,μεσσηγὺς Σιμόεντος ἰδὲ Ξάνθοιο ῥοάων
Il,6,5,Αἴας δὲ πρῶτος Τελαμώνιος ἕρκος Ἀχαιῶν
Il,6,6,Τρώων ῥῆξε φάλαγγα φόως δ’ἑτάροισιν ἔθηκεν
Il,6,7,ἄνδρα βαλὼν ὃς ἄριστος ἐνὶ Θρῄκεσσι τέτυκτο
Il,6,8,υἱὸν Ἐϋσσώρου Ἀκάμαντ’ ἠΰν τε μέγαν τε
Il,6,9,τόν ῥ’ἔβαλε πρῶτος κόρυθος φάλον ἱπποδασείης
Il,6,10,ἐν δὲ μετώπῳ πῆξε πέρησε δ’ἄρ’ ὀστέον εἴσω
Il,6,11,αἰχμὴ χαλκείη τὸν δὲ σκότος ὄσσε κάλυψεν
Il,6,12,Ἄξυλον δ’ἄρ’ ἔπεφνε βοὴν ἀγαθὸς Διομήδης
Il,6,13,Τευθρανίδην ὃς ἔναιεν ἐϋκτιμένῃ ἐν Ἀρίσβῃ
Il,6,14,ἀφνειὸς βιότοιο φίλος δ’ἦν ἀνθρώποισι
Il,6,15,πάντας γὰρ φιλέεσκεν ὁδῷ ἔπι οἰκία ναίων
Il,6,16,ἀλλά οἱ οὔ τις τῶν γε τότ’ ἤρκεσε λυγρὸν ὄλεθρον
Il,6,17,πρόσθεν ὑπαντιάσας ἀλλ’ ἄμφω θυμὸν ἀπηύρα
Il,6,18,αὐτὸν καὶ θεράποντα Καλήσιον ὅς ῥα τόθ’ ἵππων
Il,6,19,ἔσκεν ὑφηνίοχος τὼ δ’ἄμφω γαῖαν ἐδύτην
Il,6,20,Δρῆσον δ’Εὐρύαλος καὶ Ὀφέλτιον ἐξενάριξε
Il,6,21,βῆ δὲ μετ’ Αἴσηπον καὶ Πήδασον οὕς ποτε νύμφη
Il,6,22,νηῒς Ἀβαρβαρέη τέκ’ ἀμύμονι Βουκολίωνι
Il,6,23,Βουκολίων δ’ἦν υἱὸς ἀγαυοῦ Λαομέδοντος
Il,6,24,πρεσβύτατος γενεῇ σκότιον δέ ἑ γείνατο μήτηρ
Il,6,25,ποιμαίνων δ’ἐπ’ ὄεσσι μίγη φιλότητι καὶ εὐνῇ
Il,6,26,ἣ δ’ὑποκυσαμένη διδυμάονε γείνατο παῖδε
Il,6,27,καὶ μὲν τῶν ὑπέλυσε μένος καὶ φαίδιμα γυῖα
Il,6,28,Μηκιστηϊάδης καὶ ἀπ’ ὤμων τεύχε’ ἐσύλα
Il,6,29,Ἀστύαλον δ’ἄρ’ ἔπεφνε μενεπτόλεμος Πολυποίτης
Il,6,30,Πιδύτην δ’Ὀδυσεὺς Περκώσιον ἐξενάριξεν
Il,6,31,ἔγχεϊ χαλκείῳ Τεῦκρος δ’Ἀρετάονα δῖον
Il,6,32,Ἀντίλοχος δ’Ἄβληρον ἐνήρατο δουρὶ φαεινῷ
Il,6,33,Νεστορίδης Ἔλατον δὲ ἄναξ ἀνδρῶν Ἀγαμέμνων
Il,6,34,ναῖε δὲ Σατνιόεντος ἐϋρρείταο παρ’ ὄχθας
Il,6,35,Πήδασον αἰπεινήν Φύλακον δ’ἕλε Λήϊτος ἥρως
Il,6,36,φεύγοντ’ Εὐρύπυλος δὲ Μελάνθιον ἐξενάριξεν
Il,6,37,Ἄδρηστον δ’ἄρ’ ἔπειτα βοὴν ἀγαθὸς Μενέλαος
Il,6,38,ζωὸν ἕλ’ ἵππω γάρ οἱ ἀτυζομένω πεδίοιο
Il,6,39,ὄζῳ ἔνι βλαφθέντε μυρικίνῳ ἀγκύλον ἅρμα
Il,6,40,ἄξαντ’ ἐν πρώτῳ ῥυμῷ αὐτὼ μὲν ἐβήτην
Il,6,41,πρὸς πόλιν ᾗ περ οἱ ἄλλοι ἀτυζόμενοι φοβέοντο
Il,6,42,αὐτὸς δ’ἐκ δίφροιο παρὰ τροχὸν ἐξεκυλίσθη
Il,6,43,πρηνὴς ἐν κονίῃσιν ἐπὶ στόμα πὰρ δέ οἱ ἔστη
Il,6,44,Ἀτρεΐδης Μενέλαος ἔχων δολιχόσκιον ἔγχος
Il,6,45,Ἄδρηστος δ’ἄρ’ ἔπειτα λαβὼν ἐλίσσετο γούνων
Il,6,46,ζώγρει Ἀτρέος υἱέ σὺ δ’ἄξια δέξαι ἄποινα
Il,6,47,πολλὰ δ’ἐν ἀφνειοῦ πατρὸς κειμήλια κεῖται
Il,6,48,χαλκός τε χρυσός τε πολύκμητός τε σίδηρος
Il,6,49,τῶν κέν τοι χαρίσαιτο πατὴρ ἀπερείσι’ ἄποινα
Il,6,50,εἴ κεν ἐμὲ ζωὸν πεπύθοιτ’ ἐπὶ νηυσὶν Ἀχαιῶν
Il,6,51,ὣς φάτο τῷ δ’ἄρα θυμὸν ἐνὶ στήθεσσιν ἔπειθε
Il,6,52,καὶ δή μιν τάχ’ ἔμελλε θοὰς ἐπὶ νῆας Ἀχαιῶν
Il,6,53,δώσειν ᾧ θεράποντι καταξέμεν ἀλλ’ Ἀγαμέμνων
Il,6,54,ἀντίος ἦλθε θέων καὶ ὁμοκλήσας ἔπος ηὔδα
Il,6,55,ὦ πέπον ὦ Μενέλαε τί ἢ δὲ σὺ κήδεαι οὕτως
Il,6,56,ἀνδρῶν; ἦ σοὶ ἄριστα πεποίηται κατὰ οἶκον
Il,6,57,πρὸς Τρώων; τῶν μή τις ὑπεκφύγοι αἰπὺν ὄλεθρον
Il,6,58,χεῖράς θ’ἡμετέρας μηδ’ ὅν τινα γαστέρι μήτηρ
Il,6,59,κοῦρον ἐόντα φέροι μηδ’ ὃς φύγοι ἀλλ’ ἅμα πάντες
Il,6,60,Ἰλίου ἐξαπολοίατ’ ἀκήδεστοι καὶ ἄφαντοι
Il,6,61,ὣς εἰπὼν ἔτρεψεν ἀδελφειοῦ φρένας ἥρως
Il,6,62,αἴσιμα παρειπών ὃ δ’ἀπὸ ἕθεν ὤσατο χειρὶ
Il,6,63,ἥρω’ Ἄδρηστον τὸν δὲ κρείων Ἀγαμέμνων
Il,6,64,οὖτα κατὰ λαπάρην ὃ δ’ἀνετράπετ’ Ἀτρεΐδης δὲ
Il,6,65,λὰξ ἐν στήθεσι βὰς ἐξέσπασε μείλινον ἔγχος
Il,6,66,Νέστωρ δ’Ἀργείοισιν ἐκέκλετο μακρὸν ἀΰσας
Il,6,67,ὦ φίλοι ἥρωες Δαναοὶ θεράποντες Ἄρηος
Il,6,68,μή τις νῦν ἐνάρων ἐπιβαλλόμενος μετόπισθε
Il,6,69,μιμνέτω ὥς κε πλεῖστα φέρων ἐπὶ νῆας ἵκηται
Il,6,70,ἀλλ’ ἄνδρας κτείνωμεν ἔπειτα δὲ καὶ τὰ ἕκηλοι
Il,6,71,νεκροὺς ἂμ πεδίον συλήσετε τεθνηῶτας
Il,6,72,ὣς εἰπὼν ὄτρυνε μένος καὶ θυμὸν ἑκάστου
Il,6,73,ἔνθά κεν αὖτε Τρῶες ἀρηϊφίλων ὑπ’ Ἀχαιῶν
Il,6,74,Ἴλιον εἰσανέβησαν ἀναλκείῃσι δαμέντες
Il,6,75,εἰ μὴ ἄρ’ Αἰνείᾳ τε καὶ Ἕκτορι εἶπε παραστὰς
Il,6,76,Πριαμίδης Ἕλενος οἰωνοπόλων ὄχ’ ἄριστος
Il,6,77,Αἰνεία τε καὶ Ἕκτορ ἐπεὶ πόνος ὔμμι μάλιστα
Il,6,78,Τρώων καὶ Λυκίων ἐγκέκλιται οὕνεκ’ ἄριστοι
Il,6,79,πᾶσαν ἐπ’ ἰθύν ἐστε μάχεσθαί τε φρονέειν τε
Il,6,80,στῆτ’ αὐτοῦ καὶ λαὸν ἐρυκάκετε πρὸ πυλάων
Il,6,81,πάντῃ ἐποιχόμενοι πρὶν αὖτ’ ἐν χερσὶ γυναικῶν
Il,6,82,φεύγοντας πεσέειν δηίοισι δὲ χάρμα γενέσθαι
Il,6,83,αὐτὰρ ἐπεί κε φάλαγγας ἐποτρύνητον ἁπάσας
Il,6,84,ἡμεῖς μὲν Δαναοῖσι μαχησόμεθ’ αὖθι μένοντες
Il,6,85,καὶ μάλα τειρόμενοί περ ἀναγκαίη γὰρ ἐπείγει
Il,6,86,Ἕκτορ ἀτὰρ σὺ πόλινδε μετέρχεο εἰπὲ δ’ἔπειτα
Il,6,87,μητέρι σῇ καὶ ἐμῇ ἣ δὲ ξυνάγουσα γεραιὰς
Il,6,88,νηὸν Ἀθηναίης γλαυκώπιδος ἐν πόλει ἄκρῃ
Il,6,89,οἴξασα κληῗδι θύρας ἱεροῖο δόμοιο
Il,6,90,πέπλον ὅς οἱ δοκέει χαριέστατος ἠδὲ μέγιστος
Il,6,91,εἶναι ἐνὶ μεγάρῳ καί οἱ πολὺ φίλτατος αὐτῇ
Il,6,92,θεῖναι Ἀθηναίης ἐπὶ γούνασιν ἠϋκόμοιο
Il,6,93,καί οἱ ὑποσχέσθαι δυοκαίδεκα βοῦς ἐνὶ νηῷ
Il,6,94,ἤνις ἠκέστας ἱερευσέμεν αἴ κ’ἐλεήσῃ
Il,6,95,ἄστύ τε καὶ Τρώων ἀλόχους καὶ νήπια τέκνα
Il,6,96,ὥς κεν Τυδέος υἱὸν ἀπόσχῃ Ἰλίου ἱρῆς
Il,6,97,ἄγριον αἰχμητὴν κρατερὸν μήστωρα φόβοιο
Il,6,98,ὃν δὴ ἐγὼ κάρτιστον Ἀχαιῶν φημι γενέσθαι
Il,6,99,οὐδ’ Ἀχιλῆά ποθ’ ὧδέ γ’ ἐδείδιμεν ὄρχαμον ἀνδρῶν
Il,6,100,ὅν πέρ φασι θεᾶς ἐξέμμεναι ἀλλ’ ὅδε λίην
Il,6,101,μαίνεται οὐδέ τίς οἱ δύναται μένος ἰσοφαρίζειν
Il,6,102,ὣς ἔφαθ’ Ἕκτωρ δ’οὔ τι κασιγνήτῳ ἀπίθησεν
Il,6,103,αὐτίκα δ’ἐξ ὀχέων σὺν τεύχεσιν ἆλτο χαμᾶζε
Il,6,104,πάλλων δ’ὀξέα δοῦρα κατὰ στρατὸν ᾤχετο πάντῃ
Il,6,105,ὀτρύνων μαχέσασθαι ἔγειρε δὲ φύλοπιν αἰνήν
Il,6,106,οἳ δ’ἐλελίχθησαν καὶ ἐναντίοι ἔσταν Ἀχαιῶν
Il,6,107,Ἀργεῖοι δ’ὑπεχώρησαν λῆξαν δὲ φόνοιο
Il,6,108,φὰν δέ τιν’ ἀθανάτων ἐξ οὐρανοῦ ἀστερόεντος
Il,6,109,Τρωσὶν ἀλεξήσοντα κατελθέμεν ὡς ἐλέλιχθεν
Il,6,110,Ἕκτωρ δὲ Τρώεσσιν ἐκέκλετο μακρὸν ἀΰσας
Il,6,111,Τρῶες ὑπέρθυμοι τηλεκλειτοί τ’ἐπίκουροι
Il,6,112,ἀνέρες ἔστε φίλοι μνήσασθε δὲ θούριδος ἀλκῆς
Il,6,113,ὄφρ’ ἂν ἐγὼ βείω προτὶ Ἴλιον ἠδὲ γέρουσιν
Il,6,114,εἴπω βουλευτῇσι καὶ ἡμετέρῃς ἀλόχοισι
Il,6,115,δαίμοσιν ἀρήσασθαι ὑποσχέσθαι δ’ἑκατόμβας
Il,6,116,ὣς ἄρα φωνήσας ἀπέβη κορυθαίολος Ἕκτωρ
Il,6,117,ἀμφὶ δέ μιν σφυρὰ τύπτε καὶ αὐχένα δέρμα κελαινὸν
Il,6,118,ἄντυξ ἣ πυμάτη θέεν ἀσπίδος ὀμφαλοέσσης
Il,6,119,Γλαῦκος δ’Ἱππολόχοιο πάϊς καὶ Τυδέος υἱὸς
Il,6,120,ἐς μέσον ἀμφοτέρων συνίτην μεμαῶτε μάχεσθαι
Il,6,121,οἳ δ’ὅτε δὴ σχεδὸν ἦσαν ἐπ’ ἀλλήλοισιν ἰόντε
Il,6,122,τὸν πρότερος προσέειπε βοὴν ἀγαθὸς Διομήδης
Il,6,123,τίς δὲ σύ ἐσσι φέριστε καταθνητῶν ἀνθρώπων;
Il,6,124,οὐ μὲν γάρ ποτ’ ὄπωπα μάχῃ ἔνι κυδιανείρῃ
Il,6,125,τὸ πρίν ἀτὰρ μὲν νῦν γε πολὺ προβέβηκας ἁπάντων
Il,6,126,σῷ θάρσει ὅ τ’ἐμὸν δολιχόσκιον ἔγχος ἔμεινας
Il,6,127,δυστήνων δέ τε παῖδες ἐμῷ μένει ἀντιόωσιν
Il,6,128,εἰ δέ τις ἀθανάτων γε κατ’ οὐρανοῦ εἰλήλουθας
Il,6,129,οὐκ ἂν ἔγωγε θεοῖσιν ἐπουρανίοισι μαχοίμην
Il,6,130,οὐδὲ γὰρ οὐδὲ Δρύαντος υἱὸς κρατερὸς Λυκόοργος
Il,6,131,δὴν ἦν ὅς ῥα θεοῖσιν ἐπουρανίοισιν ἔριζεν
Il,6,132,ὅς ποτε μαινομένοιο Διωνύσοιο τιθήνας
Il,6,133,σεῦε κατ’ ἠγάθεον Νυσήϊον αἳ δ’ἅμα πᾶσαι
Il,6,134,θύσθλα χαμαὶ κατέχευαν ὑπ’ ἀνδροφόνοιο Λυκούργου
Il,6,135,θεινόμεναι βουπλῆγι Διώνυσος δὲ φοβηθεὶς
Il,6,136,δύσεθ’ ἁλὸς κατὰ κῦμα Θέτις δ’ὑπεδέξατο κόλπῳ
Il,6,137,δειδιότα κρατερὸς γὰρ ἔχε τρόμος ἀνδρὸς ὁμοκλῇ
Il,6,138,τῷ μὲν ἔπειτ’ ὀδύσαντο θεοὶ ῥεῖα ζώοντες
Il,6,139,καί μιν τυφλὸν ἔθηκε Κρόνου πάϊς οὐδ’ ἄρ’ ἔτι δὴν
Il,6,140,ἦν ἐπεὶ ἀθανάτοισιν ἀπήχθετο πᾶσι θεοῖσιν
Il,6,141,οὐδ’ ἂν ἐγὼ μακάρεσσι θεοῖς ἐθέλοιμι μάχεσθαι
Il,6,142,εἰ δέ τίς ἐσσι βροτῶν οἳ ἀρούρης καρπὸν ἔδουσιν
Il,6,143,ἆσσον ἴθ’ ὥς κεν θᾶσσον ὀλέθρου πείραθ’ ἵκηαι
Il,6,144,τὸν δ’αὖθ’ Ἱππολόχοιο προσηύδα φαίδιμος υἱός
Il,6,145,Τυδεΐδη μεγάθυμε τί ἢ γενεὴν ἐρεείνεις;
Il,6,146,οἵη περ φύλλων γενεὴ τοίη δὲ καὶ ἀνδρῶν
Il,6,147,φύλλα τὰ μέν τ’ἄνεμος χαμάδις χέει ἄλλα δέ θ’ὕλη
Il,6,148,τηλεθόωσα φύει ἔαρος δ’ἐπιγίγνεται ὥρη
Il,6,149,ὣς ἀνδρῶν γενεὴ ἣ μὲν φύει ἣ δ’ἀπολήγει
Il,6,150,εἰ δ’ἐθέλεις καὶ ταῦτα δαήμεναι ὄφρ’ ἐῢ εἰδῇς
Il,6,151,ἡμετέρην γενεήν πολλοὶ δέ μιν ἄνδρες ἴσασιν
Il,6,152,ἔστι πόλις Ἐφύρη μυχῷ Ἄργεος ἱπποβότοιο
Il,6,153,ἔνθα δὲ Σίσυφος ἔσκεν ὃ κέρδιστος γένετ’ ἀνδρῶν
Il,6,154,Σίσυφος Αἰολίδης ὃ δ’ἄρα Γλαῦκον τέκεθ’ υἱόν
Il,6,155,αὐτὰρ Γλαῦκος τίκτεν ἀμύμονα Βελλεροφόντην
Il,6,156,τῷ δὲ θεοὶ κάλλός τε καὶ ἠνορέην ἐρατεινὴν
Il,6,157,ὤπασαν αὐτάρ οἱ Προῖτος κακὰ μήσατο θυμῷ
Il,6,158,ὅς ῥ’ἐκ δήμου ἔλασσεν ἐπεὶ πολὺ φέρτερος ἦεν
Il,6,159,Ἀργείων Ζεὺς γάρ οἱ ὑπὸ σκήπτρῳ ἐδάμασσε
Il,6,160,τῷ δὲ γυνὴ Προίτου ἐπεμήνατο δῖ’ Ἄντεια
Il,6,161,κρυπταδίῃ φιλότητι μιγήμεναι ἀλλὰ τὸν οὔ τι
Il,6,162,πεῖθ’ ἀγαθὰ φρονέοντα δαΐφρονα Βελλεροφόντην
Il,6,163,ἣ δὲ ψευσαμένη Προῖτον βασιλῆα προσηύδα
Il,6,164,τεθναίης ὦ Προῖτ’ ἢ κάκτανε Βελλεροφόντην
Il,6,165,ὅς μ’ἔθελεν φιλότητι μιγήμεναι οὐκ ἐθελούσῃ
Il,6,166,ὣς φάτο τὸν δὲ ἄνακτα χόλος λάβεν οἷον ἄκουσε
Il,6,167,κτεῖναι μέν ῥ’ἀλέεινε σεβάσσατο γὰρ τό γε θυμῷ
Il,6,168,πέμπε δέ μιν Λυκίηνδε πόρεν δ’ὅ γε σήματα λυγρὰ
Il,6,169,γράψας ἐν πίνακι πτυκτῷ θυμοφθόρα πολλά
Il,6,170,δεῖξαι δ’ἠνώγειν ᾧ πενθερῷ ὄφρ’ ἀπόλοιτο
Il,6,171,αὐτὰρ ὁ βῆ Λυκίηνδε θεῶν ὑπ’ ἀμύμονι πομπῇ
Il,6,172,ἀλλ’ ὅτε δὴ Λυκίην ἷξε Ξάνθόν τε ῥέοντα
Il,6,173,προφρονέως μιν τῖεν ἄναξ Λυκίης εὐρείης
Il,6,174,ἐννῆμαρ ξείνισσε καὶ ἐννέα βοῦς ἱέρευσεν
Il,6,175,ἀλλ’ ὅτε δὴ δεκάτη ἐφάνη ῥοδοδάκτυλος Ἠὼς
Il,6,176,καὶ τότε μιν ἐρέεινε καὶ ᾔτεε σῆμα ἰδέσθαι
Il,6,177,ὅττί ῥά οἱ γαμβροῖο πάρα Προίτοιο φέροιτο
Il,6,178,αὐτὰρ ἐπεὶ δὴ σῆμα κακὸν παρεδέξατο γαμβροῦ
Il,6,179,πρῶτον μέν ῥα Χίμαιραν ἀμαιμακέτην ἐκέλευσε
Il,6,180,πεφνέμεν ἣ δ’ἄρ’ ἔην θεῖον γένος οὐδ’ ἀνθρώπων
Il,6,181,πρόσθε λέων ὄπιθεν δὲ δράκων μέσση δὲ χίμαιρα
Il,6,182,δεινὸν ἀποπνείουσα πυρὸς μένος αἰθομένοιο
Il,6,183,καὶ τὴν μὲν κατέπεφνε θεῶν τεράεσσι πιθήσας
Il,6,184,δεύτερον αὖ Σολύμοισι μαχέσσατο κυδαλίμοισι
Il,6,185,καρτίστην δὴ τήν γε μάχην φάτο δύμεναι ἀνδρῶν
Il,6,186,τὸ τρίτον αὖ κατέπεφνεν Ἀμαζόνας ἀντιανείρας
Il,6,187,τῷ δ’ἄρ’ ἀνερχομένῳ πυκινὸν δόλον ἄλλον ὕφαινε
Il,6,188,κρίνας ἐκ Λυκίης εὐρείης φῶτας ἀρίστους
Il,6,189,εἷσε λόχον τοὶ δ’οὔ τι πάλιν οἶκονδε νέοντο
Il,6,190,πάντας γὰρ κατέπεφνεν ἀμύμων Βελλεροφόντης
Il,6,191,ἀλλ’ ὅτε δὴ γίγνωσκε θεοῦ γόνον ἠῢν ἐόντα
Il,6,192,αὐτοῦ μιν κατέρυκε δίδου δ’ὅ γε θυγατέρα ἥν
Il,6,193,δῶκε δέ οἱ τιμῆς βασιληΐδος ἥμισυ πάσης
Il,6,194,καὶ μέν οἱ Λύκιοι τέμενος τάμον ἔξοχον ἄλλων
Il,6,195,καλὸν φυταλιῆς καὶ ἀρούρης ὄφρα νέμοιτο
Il,6,196,ἣ δ’ἔτεκε τρία τέκνα δαΐφρονι Βελλεροφόντῃ
Il,6,197,Ἴσανδρόν τε καὶ Ἱππόλοχον καὶ Λαοδάμειαν
Il,6,198,Λαοδαμείῃ μὲν παρελέξατο μητίετα Ζεύς
Il,6,199,ἣ δ’ἔτεκ’ ἀντίθεον Σαρπηδόνα χαλκοκορυστήν
Il,6,200,ἀλλ’ ὅτε δὴ καὶ κεῖνος ἀπήχθετο πᾶσι θεοῖσιν
Il,6,201,ἤτοι ὃ κὰπ πεδίον τὸ Ἀλήϊον οἶος ἀλᾶτο
Il,6,202,ὃν θυμὸν κατέδων πάτον ἀνθρώπων ἀλεείνων
Il,6,203,Ἴσανδρον δέ οἱ υἱὸν Ἄρης ἆτος πολέμοιο
Il,6,204,μαρνάμενον Σολύμοισι κατέκτανε κυδαλίμοισι
Il,6,205,τὴν δὲ χολωσαμένη χρυσήνιος Ἄρτεμις ἔκτα
Il,6,206,Ἱππόλοχος δέ μ’ἔτικτε καὶ ἐκ τοῦ φημι γενέσθαι
Il,6,207,πέμπε δέ μ’ἐς Τροίην καί μοι μάλα πόλλ’ ἐπέτελλεν
Il,6,208,αἰὲν ἀριστεύειν καὶ ὑπείροχον ἔμμεναι ἄλλων
Il,6,209,μηδὲ γένος πατέρων αἰσχυνέμεν οἳ μέγ’ ἄριστοι
Il,6,210,ἔν τ’Ἐφύρῃ ἐγένοντο καὶ ἐν Λυκίῃ εὐρείῃ
Il,6,211,ταύτης τοι γενεῆς τε καὶ αἵματος εὔχομαι εἶναι
Il,6,212,ὣς φάτο γήθησεν δὲ βοὴν ἀγαθὸς Διομήδης
Il,6,213,ἔγχος μὲν κατέπηξεν ἐπὶ χθονὶ πουλυβοτείρῃ
Il,6,214,αὐτὰρ ὃ μειλιχίοισι προσηύδα ποιμένα λαῶν
Il,6,215,ἦ ῥά νύ μοι ξεῖνος πατρώϊός ἐσσι παλαιός
Il,6,216,Οἰνεὺς γάρ ποτε δῖος ἀμύμονα Βελλεροφόντην
Il,6,217,ξείνισ’ ἐνὶ μεγάροισιν ἐείκοσιν ἤματ’ ἐρύξας
Il,6,218,οἳ δὲ καὶ ἀλλήλοισι πόρον ξεινήϊα καλά
Il,6,219,Οἰνεὺς μὲν ζωστῆρα δίδου φοίνικι φαεινόν
Il,6,220,Βελλεροφόντης δὲ χρύσεον δέπας ἀμφικύπελλον
Il,6,221,καί μιν ἐγὼ κατέλειπον ἰὼν ἐν δώμασ’ ἐμοῖσι
Il,6,222,Τυδέα δ’οὐ μέμνημαι ἐπεί μ’ἔτι τυτθὸν ἐόντα
Il,6,223,κάλλιφ’ ὅτ’ ἐν Θήβῃσιν ἀπώλετο λαὸς Ἀχαιῶν
Il,6,224,τὼ νῦν σοὶ μὲν ἐγὼ ξεῖνος φίλος Ἄργεϊ μέσσῳ
Il,6,225,εἰμί σὺ δ’ἐν Λυκίῃ ὅτε κεν τῶν δῆμον ἵκωμαι
Il,6,226,ἔγχεα δ’ἀλλήλων ἀλεώμεθα καὶ δι’ ὁμίλου
Il,6,227,πολλοὶ μὲν γὰρ ἐμοὶ Τρῶες κλειτοί τ’ἐπίκουροι
Il,6,228,κτείνειν ὅν κε θεός γε πόρῃ καὶ ποσσὶ κιχείω
Il,6,229,πολλοὶ δ’αὖ σοὶ Ἀχαιοὶ ἐναιρέμεν ὅν κε δύνηαι
Il,6,230,τεύχεα δ’ἀλλήλοις ἐπαμείψομεν ὄφρα καὶ οἵδε
Il,6,231,γνῶσιν ὅτι ξεῖνοι πατρώϊοι εὐχόμεθ’ εἶναι
Il,6,232,ὣς ἄρα φωνήσαντε καθ’ ἵππων ἀΐξαντε
Il,6,233,χεῖράς τ’ἀλλήλων λαβέτην καὶ πιστώσαντο
Il,6,234,ἔνθ’ αὖτε Γλαύκῳ Κρονίδης φρένας ἐξέλετο Ζεύς
Il,6,235,ὃς πρὸς Τυδεΐδην Διομήδεα τεύχε’ ἄμειβε
Il,6,236,χρύσεα χαλκείων ἑκατόμβοι’ ἐννεαβοίων
Il,6,237,Ἕκτωρ δ’ὡς Σκαιάς τε πύλας καὶ φηγὸν ἵκανεν
Il,6,238,ἀμφ’ ἄρα μιν Τρώων ἄλοχοι θέον ἠδὲ θύγατρες
Il,6,239,εἰρόμεναι παῖδάς τε κασιγνήτους τε ἔτας τε
Il,6,240,καὶ πόσιας ὃ δ’ἔπειτα θεοῖς εὔχεσθαι ἀνώγει
Il,6,241,πάσας ἑξείης πολλῇσι δὲ κήδε’ ἐφῆπτο
Il,6,242,ἀλλ’ ὅτε δὴ Πριάμοιο δόμον περικαλλέ’ ἵκανε
Il,6,243,ξεστῇς αἰθούσῃσι τετυγμένον αὐτὰρ ἐν αὐτῷ
Il,6,244,πεντήκοντ’ ἔνεσαν θάλαμοι ξεστοῖο λίθοιο
Il,6,245,πλησίον ἀλλήλων δεδμημένοι ἔνθα δὲ παῖδες
Il,6,246,κοιμῶντο Πριάμοιο παρὰ μνηστῇς ἀλόχοισι
Il,6,247,κουράων δ’ἑτέρωθεν ἐναντίοι ἔνδοθεν αὐλῆς
Il,6,248,δώδεκ’ ἔσαν τέγεοι θάλαμοι ξεστοῖο λίθοιο
Il,6,249,πλησίον ἀλλήλων δεδμημένοι ἔνθα δὲ γαμβροὶ
Il,6,250,κοιμῶντο Πριάμοιο παρ’ αἰδοίῃς ἀλόχοισιν
Il,6,251,ἔνθά οἱ ἠπιόδωρος ἐναντίη ἤλυθε μήτηρ
Il,6,252,Λαοδίκην ἐσάγουσα θυγατρῶν εἶδος ἀρίστην
Il,6,253,ἔν τ’ἄρα οἱ φῦ χειρὶ ἔπος τ’ἔφατ’ ἔκ τ’ὀνόμαζε
Il,6,254,τέκνον τίπτε λιπὼν πόλεμον θρασὺν εἰλήλουθας;
Il,6,255,ἦ μάλα δὴ τείρουσι δυσώνυμοι υἷες Ἀχαιῶν
Il,6,256,μαρνάμενοι περὶ ἄστυ σὲ δ’ἐνθάδε θυμὸς ἀνῆκεν
Il,6,257,ἐλθόντ’ ἐξ ἄκρης πόλιος Διὶ χεῖρας ἀνασχεῖν
Il,6,258,ἀλλὰ μέν’ ὄφρά κέ τοι μελιηδέα οἶνον ἐνείκω
Il,6,259,ὡς σπείσῃς Διὶ πατρὶ καὶ ἄλλοις ἀθανάτοισι
Il,6,260,πρῶτον ἔπειτα δὲ καὐτὸς ὀνήσεαι αἴ κε πίῃσθα
Il,6,261,ἀνδρὶ δὲ κεκμηῶτι μένος μέγα οἶνος ἀέξει
Il,6,262,ὡς τύνη κέκμηκας ἀμύνων σοῖσιν ἔτῃσι
Il,6,263,τὴν δ’ἠμείβετ’ ἔπειτα μέγας κορυθαίολος Ἕκτωρ
Il,6,264,μή μοι οἶνον ἄειρε μελίφρονα πότνια μῆτερ
Il,6,265,μή μ’ἀπογυιώσῃς μένεος ἀλκῆς τε λάθωμαι
Il,6,266,χερσὶ δ’ἀνίπτοισιν Διὶ λείβειν αἴθοπα οἶνον
Il,6,267,ἅζομαι οὐδέ πῃ ἔστι κελαινεφέϊ Κρονίωνι
Il,6,268,αἵματι καὶ λύθρῳ πεπαλαγμένον εὐχετάασθαι
Il,6,269,ἀλλὰ σὺ μὲν πρὸς νηὸν Ἀθηναίης ἀγελείης
Il,6,270,ἔρχεο σὺν θυέεσσιν ἀολλίσσασα γεραιάς
Il,6,271,πέπλον δ’ὅς τίς τοι χαριέστατος ἠδὲ μέγιστος
Il,6,272,ἔστιν ἐνὶ μεγάρῳ καί τοι πολὺ φίλτατος αὐτῇ
Il,6,273,τὸν θὲς Ἀθηναίης ἐπὶ γούνασιν ἠϋκόμοιο
Il,6,274,καί οἱ ὑποσχέσθαι δυοκαίδεκα βοῦς ἐνὶ νηῷ
Il,6,275,ἤνις ἠκέστας ἱερευσέμεν αἴ κ’ἐλεήσῃ
Il,6,276,ἄστύ τε καὶ Τρώων ἀλόχους καὶ νήπια τέκνα
Il,6,277,αἴ κεν Τυδέος υἱὸν ἀπόσχῃ Ἰλίου ἱρῆς
Il,6,278,ἄγριον αἰχμητὴν κρατερὸν μήστωρα φόβοιο
Il,6,279,ἀλλὰ σὺ μὲν πρὸς νηὸν Ἀθηναίης ἀγελείης
Il,6,280,ἔρχευ ἐγὼ δὲ Πάριν μετελεύσομαι ὄφρα καλέσσω
Il,6,281,αἴ κ’ἐθέλῃσ’ εἰπόντος ἀκουέμεν ὥς κέ οἱ αὖθι
Il,6,282,γαῖα χάνοι μέγα γάρ μιν Ὀλύμπιος ἔτρεφε πῆμα
Il,6,283,Τρωσί τε καὶ Πριάμῳ μεγαλήτορι τοῖό τε παισίν
Il,6,284,εἰ κεῖνόν γε ἴδοιμι κατελθόντ’ Ἄϊδος εἴσω
Il,6,285,φαίην κε φρέν’ ἀτέρπου ὀϊζύος ἐκλελαθέσθαι
Il,6,286,ὣς ἔφαθ’ ἣ δὲ μολοῦσα ποτὶ μέγαρ’ ἀμφιπόλοισι
Il,6,287,κέκλετο ταὶ δ’ἄρ’ ἀόλλισσαν κατὰ ἄστυ γεραιάς
Il,6,288,αὐτὴ δ’ἐς θάλαμον κατεβήσετο κηώεντα
Il,6,289,ἔνθ’ ἔσάν οἱ πέπλοι παμποίκιλα ἔργα γυναικῶν
Il,6,290,Σιδονίων τὰς αὐτὸς Ἀλέξανδρος θεοειδὴς
Il,6,291,ἤγαγε Σιδονίηθεν ἐπιπλὼς εὐρέα πόντον
Il,6,292,τὴν ὁδὸν ἣν Ἑλένην περ ἀνήγαγεν εὐπατέρειαν
Il,6,293,τῶν ἕν’ ἀειραμένη Ἑκάβη φέρε δῶρον Ἀθήνῃ
Il,6,294,ὃς κάλλιστος ἔην ποικίλμασιν ἠδὲ μέγιστος
Il,6,295,ἀστὴρ δ’ὣς ἀπέλαμπεν ἔκειτο δὲ νείατος ἄλλων
Il,6,296,βῆ δ’ἰέναι πολλαὶ δὲ μετεσσεύοντο γεραιαί
Il,6,297,αἳ δ’ὅτε νηὸν ἵκανον Ἀθήνης ἐν πόλει ἄκρῃ
Il,6,298,τῇσι θύρας ὤϊξε Θεανὼ καλλιπάρῃος
Il,6,299,Κισσηῒς ἄλοχος Ἀντήνορος ἱπποδάμοιο
Il,6,300,τὴν γὰρ Τρῶες ἔθηκαν Ἀθηναίης ἱέρειαν
Il,6,301,αἳ δ’ὀλολυγῇ πᾶσαι Ἀθήνῃ χεῖρας ἀνέσχον
Il,6,302,ἣ δ’ἄρα πέπλον ἑλοῦσα Θεανὼ καλλιπάρῃος
Il,6,303,θῆκεν Ἀθηναίης ἐπὶ γούνασιν ἠϋκόμοιο
Il,6,304,εὐχομένη δ’ἠρᾶτο Διὸς κούρῃ μεγάλοιο
Il,6,305,πότνι’ Ἀθηναίη ἐρυσίπτολι δῖα θεάων
Il,6,306,ἆξον δὴ ἔγχος Διομήδεος ἠδὲ καὶ αὐτὸν
Il,6,307,πρηνέα δὸς πεσέειν Σκαιῶν προπάροιθε πυλάων
Il,6,308,ὄφρά τοι αὐτίκα νῦν δυοκαίδεκα βοῦς ἐνὶ νηῷ
Il,6,309,ἤνις ἠκέστας ἱερεύσομεν αἴ κ’ἐλεήσῃς
Il,6,310,ἄστύ τε καὶ Τρώων ἀλόχους καὶ νήπια τέκνα
Il,6,311,ὣς ἔφατ’ εὐχομένη ἀνένευε δὲ Παλλὰς Ἀθήνη
Il,6,312,ὣς αἳ μέν ῥ’εὔχοντο Διὸς κούρῃ μεγάλοιο
Il,6,313,Ἕκτωρ δὲ πρὸς δώματ’ Ἀλεξάνδροιο βεβήκει
Il,6,314,καλά τά ῥ’αὐτὸς ἔτευξε σὺν ἀνδράσιν οἳ τότ’ ἄριστοι
Il,6,315,ἦσαν ἐνὶ Τροίῃ ἐριβώλακι τέκτονες ἄνδρες
Il,6,316,οἵ οἱ ἐποίησαν θάλαμον καὶ δῶμα καὶ αὐλὴν
Il,6,317,ἐγγύθι τε Πριάμοιο καὶ Ἕκτορος ἐν πόλει ἄκρῃ
Il,6,318,ἔνθ’ Ἕκτωρ εἰσῆλθε Διῒ φίλος ἐν δ’ἄρα χειρὶ
Il,6,319,ἔγχος ἔχ’ ἑνδεκάπηχυ πάροιθε δὲ λάμπετο δουρὸς
Il,6,320,αἰχμὴ χαλκείη περὶ δὲ χρύσεος θέε πόρκης
Il,6,321,τὸν δ’εὗρ’ ἐν θαλάμῳ περικαλλέα τεύχε’ ἕποντα
Il,6,322,ἀσπίδα καὶ θώρηκα καὶ ἀγκύλα τόξ’ ἁφόωντα
Il,6,323,Ἀργείη δ’Ἑλένη μετ’ ἄρα δμῳῇσι γυναιξὶν
Il,6,324,ἧστο καὶ ἀμφιπόλοισι περικλυτὰ ἔργα κέλευε
Il,6,325,τὸν δ’Ἕκτωρ νείκεσσεν ἰδὼν αἰσχροῖς ἐπέεσσι
Il,6,326,δαιμόνι’ οὐ μὲν καλὰ χόλον τόνδ’ ἔνθεο θυμῷ
Il,6,327,λαοὶ μὲν φθινύθουσι περὶ πτόλιν αἰπύ τε τεῖχος
Il,6,328,μαρνάμενοι σέο δ’εἵνεκ’ ἀϋτή τε πτόλεμός τε
Il,6,329,ἄστυ τόδ’ ἀμφιδέδηε σὺ δ’ἂν μαχέσαιο καὶ ἄλλῳ
Il,6,330,ὅν τινά που μεθιέντα ἴδοις στυγεροῦ πολέμοιο
Il,6,331,ἀλλ’ ἄνα μὴ τάχα ἄστυ πυρὸς δηίοιο θέρηται
Il,6,332,τὸν δ’αὖτε προσέειπεν Ἀλέξανδρος θεοειδής
Il,6,333,Ἕκτορ ἐπεί με κατ’ αἶσαν ἐνείκεσας οὐδ’ ὑπὲρ αἶσαν
Il,6,334,τοὔνεκά τοι ἐρέω σὺ δὲ σύνθεο καί μευ ἄκουσον
Il,6,335,οὔ τοι ἐγὼ Τρώων τόσσον χόλῳ οὐδὲ νεμέσσι
Il,6,336,ἥμην ἐν θαλάμῳ ἔθελον δ’ἄχεϊ προτραπέσθαι
Il,6,337,νῦν δέ με παρειποῦσ’ ἄλοχος μαλακοῖς ἐπέεσσιν
Il,6,338,ὅρμησ’ ἐς πόλεμον δοκέει δέ μοι ὧδε καὶ αὐτῷ
Il,6,339,λώϊον ἔσσεσθαι νίκη δ’ἐπαμείβεται ἄνδρας
Il,6,340,ἀλλ’ ἄγε νῦν ἐπίμεινον Ἀρήϊα τεύχεα δύω
Il,6,341,ἢ ἴθ’ ἐγὼ δὲ μέτειμι κιχήσεσθαι δέ σ’ὀΐω
Il,6,342,ὣς φάτο τὸν δ’οὔ τι προσέφη κορυθαίολος Ἕκτωρ
Il,6,343,τὸν δ’Ἑλένη μύθοισι προσηύδα μειλιχίοισι
Il,6,344,δᾶερ ἐμεῖο κυνὸς κακομηχάνου ὀκρυοέσσης
Il,6,345,ὥς μ’ὄφελ’ ἤματι τῷ ὅτε με πρῶτον τέκε μήτηρ
Il,6,346,οἴχεσθαι προφέρουσα κακὴ ἀνέμοιο θύελλα
Il,6,347,εἰς ὄρος ἢ εἰς κῦμα πολυφλοίσβοιο θαλάσσης
Il,6,348,ἔνθά με κῦμ’ ἀπόερσε πάρος τάδε ἔργα γενέσθαι
Il,6,349,αὐτὰρ ἐπεὶ τάδε γ’ὧδε θεοὶ κακὰ τεκμήραντο
Il,6,350,ἀνδρὸς ἔπειτ’ ὤφελλον ἀμείνονος εἶναι ἄκοιτις
Il,6,351,ὃς ᾔδη νέμεσίν τε καὶ αἴσχεα πόλλ’ ἀνθρώπων
Il,6,352,τούτῳ δ’οὔτ’ ἂρ νῦν φρένες ἔμπεδοι οὔτ’ ἄρ’ ὀπίσσω
Il,6,353,ἔσσονται τὼ καί μιν ἐπαυρήσεσθαι ὀΐω
Il,6,354,ἀλλ’ ἄγε νῦν εἴσελθε καὶ ἕζεο τῷδ’ ἐπὶ δίφρῳ
Il,6,355,δᾶερ ἐπεί σε μάλιστα πόνος φρένας ἀμφιβέβηκεν
Il,6,356,εἵνεκ’ ἐμεῖο κυνὸς καὶ Ἀλεξάνδρου ἕνεκ’ ἄτης
Il,6,357,οἷσιν ἐπὶ Ζεὺς θῆκε κακὸν μόρον ὡς καὶ ὀπίσσω
Il,6,358,ἀνθρώποισι πελώμεθ’ ἀοίδιμοι ἐσσομένοισι
Il,6,359,τὴν δ’ἠμείβετ’ ἔπειτα μέγας κορυθαίολος Ἕκτωρ
Il,6,360,μή με κάθιζ’ Ἑλένη φιλέουσά περ οὐδέ με πείσεις
Il,6,361,ἤδη γάρ μοι θυμὸς ἐπέσσυται ὄφρ’ ἐπαμύνω
Il,6,362,Τρώεσσ’ οἳ μέγ’ ἐμεῖο ποθὴν ἀπεόντος ἔχουσιν
Il,6,363,ἀλλὰ σύ γ’ὄρνυθι τοῦτον ἐπειγέσθω δὲ καὶ αὐτός
Il,6,364,ὥς κεν ἔμ’ ἔντοσθεν πόλιος καταμάρψῃ ἐόντα
Il,6,365,καὶ γὰρ ἐγὼν οἶκονδε ἐλεύσομαι ὄφρα ἴδωμαι
Il,6,366,οἰκῆας ἄλοχόν τε φίλην καὶ νήπιον υἱόν
Il,6,367,οὐ γὰρ οἶδ’ εἰ ἔτι σφιν ὑπότροπος ἵξομαι αὖτις
Il,6,368,ἦ ἤδη μ’ὑπὸ χερσὶ θεοὶ δαμόωσιν Ἀχαιῶν
Il,6,369,ὣς ἄρα φωνήσας ἀπέβη κορυθαίολος Ἕκτωρ
Il,6,370,αἶψα δ’ἔπειθ’ ἵκανε δόμους εὖ ναιετάοντας
Il,6,371,οὐδ’ εὗρ’ Ἀνδρομάχην λευκώλενον ἐν μεγάροισιν
Il,6,372,ἀλλ’ ἥ γε ξὺν παιδὶ καὶ ἀμφιπόλῳ ἐϋπέπλῳ
Il,6,373,πύργῳ ἐφεστήκει γοόωσά τε μυρομένη τε
Il,6,374,Ἕκτωρ δ’ὡς οὐκ ἔνδον ἀμύμονα τέτμεν ἄκοιτιν
Il,6,375,ἔστη ἐπ’ οὐδὸν ἰών μετὰ δὲ δμῳῇσιν ἔειπεν
Il,6,376,εἰ δ’ἄγε μοι δμῳαὶ νημερτέα μυθήσασθε
Il,6,377,πῇ ἔβη Ἀνδρομάχη λευκώλενος ἐκ μεγάροιο;
Il,6,378,ἠέ πῃ ἐς γαλόων ἢ εἰνατέρων ἐϋπέπλων
Il,6,379,ἢ ἐς Ἀθηναίης ἐξοίχεται ἔνθά περ ἄλλαι
Il,6,380,Τρῳαὶ ἐϋπλόκαμοι δεινὴν θεὸν ἱλάσκονται;
Il,6,381,τὸν δ’αὖτ’ ὀτρηρὴ ταμίη πρὸς μῦθον ἔειπεν
Il,6,382,Ἕκτορ ἐπεὶ μάλ’ ἄνωγας ἀληθέα μυθήσασθαι
Il,6,383,οὔτέ πῃ ἐς γαλόων οὔτ’ εἰνατέρων ἐϋπέπλων
Il,6,384,οὔτ’ ἐς Ἀθηναίης ἐξοίχεται ἔνθά περ ἄλλαι
Il,6,385,Τρῳαὶ ἐϋπλόκαμοι δεινὴν θεὸν ἱλάσκονται
Il,6,386,ἀλλ’ ἐπὶ πύργον ἔβη μέγαν Ἰλίου οὕνεκ’ ἄκουσε
Il,6,387,τείρεσθαι Τρῶας μέγα δὲ κράτος εἶναι Ἀχαιῶν
Il,6,388,ἣ μὲν δὴ πρὸς τεῖχος ἐπειγομένη ἀφικάνει
Il,6,389,μαινομένῃ ἐϊκυῖα φέρει δ’ἅμα παῖδα τιθήνη
Il,6,390,ἦ ῥα γυνὴ ταμίη ὃ δ’ἀπέσσυτο δώματος Ἕκτωρ
Il,6,391,τὴν αὐτὴν ὁδὸν αὖτις ἐϋκτιμένας κατ’ ἀγυιάς
Il,6,392,εὖτε πύλας ἵκανε διερχόμενος μέγα ἄστυ
Il,6,393,Σκαιάς τῇ ἄρ’ ἔμελλε διεξίμεναι πεδίονδε
Il,6,394,ἔνθ’ ἄλοχος πολύδωρος ἐναντίη ἦλθε θέουσα
Il,6,395,Ἀνδρομάχη θυγάτηρ μεγαλήτορος Ἠετίωνος
Il,6,396,Ἠετίων ὃς ἔναιεν ὑπὸ Πλάκῳ ὑληέσσῃ
Il,6,397,Θήβῃ Ὑποπλακίῃ Κιλίκεσσ’ ἄνδρεσσιν ἀνάσσων
Il,6,398,τοῦ περ δὴ θυγάτηρ ἔχεθ’ Ἕκτορι χαλκοκορυστῇ
Il,6,399,ἥ οἱ ἔπειτ’ ἤντησ’ ἅμα δ’ἀμφίπολος κίεν αὐτῇ
Il,6,400,παῖδ’ ἐπὶ κόλπῳ ἔχουσ’ ἀταλάφρονα νήπιον αὔτως
Il,6,401,Ἑκτορίδην ἀγαπητὸν ἀλίγκιον ἀστέρι καλῷ
Il,6,402,τόν ῥ’Ἕκτωρ καλέεσκε Σκαμάνδριον αὐτὰρ οἱ ἄλλοι
Il,6,403,Ἀστυάνακτ’ οἶος γὰρ ἐρύετο Ἴλιον Ἕκτωρ
Il,6,404,ἤτοι ὃ μὲν μείδησεν ἰδὼν ἐς παῖδα σιωπῇ
Il,6,405,Ἀνδρομάχη δέ οἱ ἄγχι παρίστατο δάκρυ χέουσα
Il,6,406,ἔν τ’ἄρα οἱ φῦ χειρὶ ἔπος τ’ἔφατ’ ἔκ τ’ὀνόμαζε
Il,6,407,δαιμόνιε φθίσει σε τὸ σὸν μένος οὐδ’ ἐλεαίρεις
Il,6,408,παῖδά τε νηπίαχον καὶ ἔμ’ ἄμμορον ἣ τάχα χήρη
Il,6,409,σεῦ ἔσομαι τάχα γάρ σε κατακτανέουσιν Ἀχαιοὶ
Il,6,410,πάντες ἐφορμηθέντες ἐμοὶ δέ κε κέρδιον εἴη
Il,6,411,σεῦ ἀφαμαρτούσῃ χθόνα δύμεναι οὐ γὰρ ἔτ’ ἄλλη
Il,6,412,ἔσται θαλπωρὴ ἐπεὶ ἂν σύ γε πότμον ἐπίσπῃς
Il,6,413,ἀλλ’ ἄχε’ οὐδέ μοι ἔστι πατὴρ καὶ πότνια μήτηρ
Il,6,414,ἤτοι γὰρ πατέρ’ ἁμὸν ἀπέκτανε δῖος Ἀχιλλεύς
Il,6,415,ἐκ δὲ πόλιν πέρσεν Κιλίκων εὖ ναιετάουσαν
Il,6,416,Θήβην ὑψίπυλον κατὰ δ’ἔκτανεν Ἠετίωνα
Il,6,417,οὐδέ μιν ἐξενάριξε σεβάσσατο γὰρ τό γε θυμῷ
Il,6,418,ἀλλ’ ἄρα μιν κατέκηε σὺν ἔντεσι δαιδαλέοισιν
Il,6,419,ἠδ’ ἐπὶ σῆμ’ ἔχεεν περὶ δὲ πτελέας ἐφύτευσαν
Il,6,420,νύμφαι ὀρεστιάδες κοῦραι Διὸς αἰγιόχοιο
Il,6,421,οἳ δέ μοι ἑπτὰ κασίγνητοι ἔσαν ἐν μεγάροισιν
Il,6,422,οἳ μὲν πάντες ἰῷ κίον ἤματι Ἄϊδος εἴσω
Il,6,423,πάντας γὰρ κατέπεφνε ποδάρκης δῖος Ἀχιλλεὺς
Il,6,424,βουσὶν ἐπ’ εἰλιπόδεσσι καὶ ἀργεννῇς ὀΐεσσι
Il,6,425,μητέρα δ’ἣ βασίλευεν ὑπὸ Πλάκῳ ὑληέσσῃ
Il,6,426,τὴν ἐπεὶ ἂρ δεῦρ’ ἤγαγ’ ἅμ’ ἄλλοισι κτεάτεσσιν
Il,6,427,ἂψ ὅ γε τὴν ἀπέλυσε λαβὼν ἀπερείσι’ ἄποινα
Il,6,428,πατρὸς δ’ἐν μεγάροισι βάλ’ Ἄρτεμις ἰοχέαιρα
Il,6,429,Ἕκτορ ἀτὰρ σύ μοί ἐσσι πατὴρ καὶ πότνια μήτηρ
Il,6,430,ἠδὲ κασίγνητος σὺ δέ μοι θαλερὸς παρακοίτης
Il,6,431,ἀλλ’ ἄγε νῦν ἐλέαιρε καὶ αὐτοῦ μίμν’ ἐπὶ πύργῳ
Il,6,432,μὴ παῖδ’ ὀρφανικὸν θήῃς χήρην τε γυναῖκα
Il,6,433,λαὸν δὲ στῆσον παρ’ ἐρινεόν ἔνθα μάλιστα
Il,6,434,ἀμβατός ἐστι πόλις καὶ ἐπίδρομον ἔπλετο τεῖχος
Il,6,435,τρὶς γὰρ τῇ γ’ἐλθόντες ἐπειρήσανθ’ οἱ ἄριστοι
Il,6,436,ἀμφ’ Αἴαντε δύω καὶ ἀγακλυτὸν Ἰδομενῆα
Il,6,437,ἠδ’ ἀμφ’ Ἀτρεΐδας καὶ Τυδέος ἄλκιμον υἱόν
Il,6,438,ἤ πού τίς σφιν ἔνισπε θεοπροπίων ἐῢ εἰδώς
Il,6,439,ἤ νυ καὶ αὐτῶν θυμὸς ἐποτρύνει καὶ ἀνώγει
Il,6,440,τὴν δ’αὖτε προσέειπε μέγας κορυθαίολος Ἕκτωρ
Il,6,441,ἦ καὶ ἐμοὶ τάδε πάντα μέλει γύναι ἀλλὰ μάλ’ αἰνῶς
Il,6,442,αἰδέομαι Τρῶας καὶ Τρῳάδας ἑλκεσιπέπλους
Il,6,443,αἴ κε κακὸς ὣς νόσφιν ἀλυσκάζω πολέμοιο
Il,6,444,οὐδέ με θυμὸς ἄνωγεν ἐπεὶ μάθον ἔμμεναι ἐσθλὸς
Il,6,445,αἰεὶ καὶ πρώτοισι μετὰ Τρώεσσι μάχεσθαι
Il,6,446,ἀρνύμενος πατρός τε μέγα κλέος ἠδ’ ἐμὸν αὐτοῦ
Il,6,447,εὖ γὰρ ἐγὼ τόδε οἶδα κατὰ φρένα καὶ κατὰ θυμόν
Il,6,448,ἔσσεται ἦμαρ ὅτ’ ἄν ποτ’ ὀλώλῃ Ἴλιος ἱρὴ
Il,6,449,καὶ Πρίαμος καὶ λαὸς ἐϋμμελίω Πριάμοιο
Il,6,450,ἀλλ’ οὔ μοι Τρώων τόσσον μέλει ἄλγος ὀπίσσω
Il,6,451,οὔτ’ αὐτῆς Ἑκάβης οὔτε Πριάμοιο ἄνακτος
Il,6,452,οὔτε κασιγνήτων οἵ κεν πολέες τε καὶ ἐσθλοὶ
Il,6,453,ἐν κονίῃσι πέσοιεν ὑπ’ ἀνδράσι δυσμενέεσσιν
Il,6,454,ὅσσον σεῦ ὅτε κέν τις Ἀχαιῶν χαλκοχιτώνων
Il,6,455,δακρυόεσσαν ἄγηται ἐλεύθερον ἦμαρ ἀπούρας
Il,6,456,καί κεν ἐν Ἄργει ἐοῦσα πρὸς ἄλλης ἱστὸν ὑφαίνοις
Il,6,457,καί κεν ὕδωρ φορέοις Μεσσηΐδος ἢ Ὑπερείης
Il,6,458,πόλλ’ ἀεκαζομένη κρατερὴ δ’ἐπικείσετ’ ἀνάγκη
Il,6,459,καί ποτέ τις εἴπῃσιν ἰδὼν κατὰ δάκρυ χέουσαν
Il,6,460,Ἕκτορος ἥδε γυνὴ ὃς ἀριστεύεσκε μάχεσθαι
Il,6,461,Τρώων ἱπποδάμων ὅτε Ἴλιον ἀμφεμάχοντο
Il,6,462,ὥς ποτέ τις ἐρέει σοὶ δ’αὖ νέον ἔσσεται ἄλγος
Il,6,463,χήτεϊ τοιοῦδ’ ἀνδρὸς ἀμύνειν δούλιον ἦμαρ
Il,6,464,ἀλλά με τεθνηῶτα χυτὴ κατὰ γαῖα καλύπτοι
Il,6,465,πρίν γέ τι σῆς τε βοῆς σοῦ θ’ἑλκηθμοῖο πυθέσθαι
Il,6,466,ὣς εἰπὼν οὗ παιδὸς ὀρέξατο φαίδιμος Ἕκτωρ
Il,6,467,ἂψ δ’ὃ πάϊς πρὸς κόλπον ἐϋζώνοιο τιθήνης
Il,6,468,ἐκλίνθη ἰάχων πατρὸς φίλου ὄψιν ἀτυχθεὶς
Il,6,469,ταρβήσας χαλκόν τε ἰδὲ λόφον ἱππιοχαίτην
Il,6,470,δεινὸν ἀπ’ ἀκροτάτης κόρυθος νεύοντα νοήσας
Il,6,471,ἐκ δ’ἐγέλασσε πατήρ τε φίλος καὶ πότνια μήτηρ
Il,6,472,αὐτίκ’ ἀπὸ κρατὸς κόρυθ’ εἵλετο φαίδιμος Ἕκτωρ
Il,6,473,καὶ τὴν μὲν κατέθηκεν ἐπὶ χθονὶ παμφανόωσαν
Il,6,474,αὐτὰρ ὅ γ’ὃν φίλον υἱὸν ἐπεὶ κύσε πῆλέ τε χερσὶν
Il,6,475,εἶπε δ’ἐπευξάμενος Διί τ’ἄλλοισίν τε θεοῖσι
Il,6,476,Ζεῦ ἄλλοι τε θεοὶ δότε δὴ καὶ τόνδε γενέσθαι
Il,6,477,παῖδ’ ἐμὸν ὡς καὶ ἐγώ περ ἀριπρεπέα Τρώεσσιν
Il,6,478,ὧδε βίην τ’ἀγαθόν καὶ Ἰλίου ἶφι ἀνάσσειν
Il,6,479,καί ποτέ τις εἴποι πατρός γ’ὅδε πολλὸν ἀμείνων
Il,6,480,ἐκ πολέμου ἀνιόντα φέροι δ’ἔναρα βροτόεντα
Il,6,481,κτείνας δήϊον ἄνδρα χαρείη δὲ φρένα μήτηρ
Il,6,482,ὣς εἰπὼν ἀλόχοιο φίλης ἐν χερσὶν ἔθηκε
Il,6,483,παῖδ’ ἑόν ἣ δ’ἄρα μιν κηώδεϊ δέξατο κόλπῳ
Il,6,484,δακρυόεν γελάσασα πόσις δ’ἐλέησε νοήσας
Il,6,485,χειρί τέ μιν κατέρεξεν ἔπος τ’ἔφατ’ ἔκ τ’ὀνόμαζε
Il,6,486,δαιμονίη μή μοί τι λίην ἀκαχίζεο θυμῷ
Il,6,487,οὐ γάρ τίς μ’ὑπὲρ αἶσαν ἀνὴρ Ἄϊδι προϊάψει
Il,6,488,μοῖραν δ’οὔ τινά φημι πεφυγμένον ἔμμεναι ἀνδρῶν
Il,6,489,οὐ κακὸν οὐδὲ μὲν ἐσθλόν ἐπὴν τὰ πρῶτα γένηται
Il,6,490,ἀλλ’ εἰς οἶκον ἰοῦσα τὰ σ’αὐτῆς ἔργα κόμιζε
Il,6,491,ἱστόν τ’ἠλακάτην τε καὶ ἀμφιπόλοισι κέλευε
Il,6,492,ἔργον ἐποίχεσθαι πόλεμος δ’ἄνδρεσσι μελήσει
Il,6,493,πᾶσι μάλιστα δ’ἐμοί τοὶ Ἰλίῳ ἐγγεγάασιν
Il,6,494,ὣς ἄρα φωνήσας κόρυθ’ εἵλετο φαίδιμος Ἕκτωρ
Il,6,495,ἵππουριν ἄλοχος δὲ φίλη οἶκονδε βεβήκει
Il,6,496,ἐντροπαλιζομένη θαλερὸν κατὰ δάκρυ χέουσα
Il,6,497,αἶψα δ’ἔπειθ’ ἵκανε δόμους εὖ ναιετάοντας
Il,6,498,Ἕκτορος ἀνδροφόνοιο κιχήσατο δ’ἔνδοθι πολλὰς
Il,6,499,ἀμφιπόλους τῇσιν δὲ γόον πάσῃσιν ἐνῶρσεν
Il,6,500,αἳ μὲν ἔτι ζωὸν γόον Ἕκτορα ᾧ ἐνὶ οἴκῳ
Il,6,501,οὐ γάρ μιν ἔτ’ ἔφαντο ὑπότροπον ἐκ πολέμοιο
Il,6,502,ἵξεσθαι προφυγόντα μένος καὶ χεῖρας Ἀχαιῶν
Il,6,503,οὐδὲ Πάρις δήθυνεν ἐν ὑψηλοῖσι δόμοισιν
Il,6,504,ἀλλ’ ὅ γ’ἐπεὶ κατέδυ κλυτὰ τεύχεα ποικίλα χαλκῷ
Il,6,505,σεύατ’ ἔπειτ’ ἀνὰ ἄστυ ποσὶ κραιπνοῖσι πεποιθώς
Il,6,506,ὡς δ’ὅτε τις στατὸς ἵππος ἀκοστήσας ἐπὶ φάτνῃ
Il,6,507,δεσμὸν ἀπορρήξας θείῃ πεδίοιο κροαίνων
Il,6,508,εἰωθὼς λούεσθαι ἐϋρρεῖος ποταμοῖο
Il,6,509,κυδιόων ὑψοῦ δὲ κάρη ἔχει ἀμφὶ δὲ χαῖται
Il,6,510,ὤμοις ἀΐσσονται ὃ δ’ἀγλαΐηφι πεποιθὼς
Il,6,511,ῥίμφά ἑ γοῦνα φέρει μετά τ’ἤθεα καὶ νομὸν ἵππων
Il,6,512,ὣς υἱὸς Πριάμοιο Πάρις κατὰ Περγάμου ἄκρης
Il,6,513,τεύχεσι παμφαίνων ὥς τ’ἠλέκτωρ ἐβεβήκει
Il,6,514,καγχαλόων ταχέες δὲ πόδες φέρον αἶψα δ’ἔπειτα
Il,6,515,Ἕκτορα δῖον ἔτετμεν ἀδελφεὸν εὖτ’ ἄρ’ ἔμελλε
Il,6,516,στρέψεσθ’ ἐκ χώρης ὅθι ᾗ ὀάριζε γυναικί
Il,6,517,τὸν πρότερος προσέειπεν Ἀλέξανδρος θεοειδής
Il,6,518,ἠθεῖ’ ἦ μάλα δή σε καὶ ἐσσύμενον κατερύκω
Il,6,519,δηθύνων οὐδ’ ἦλθον ἐναίσιμον ὡς ἐκέλευες;
Il,6,520,τὸν δ’ἀπαμειβόμενος προσέφη κορυθαίολος Ἕκτωρ
Il,6,521,δαιμόνι’ οὐκ ἄν τίς τοι ἀνὴρ ὃς ἐναίσιμος εἴη
Il,6,522,ἔργον ἀτιμήσειε μάχης ἐπεὶ ἄλκιμός ἐσσι
Il,6,523,ἀλλὰ ἑκὼν μεθιεῖς τε καὶ οὐκ ἐθέλεις τὸ δ’ἐμὸν κῆρ
Il,6,524,ἄχνυται ἐν θυμῷ ὅθ’ ὑπὲρ σέθεν αἴσχε’ ἀκούω
Il,6,525,πρὸς Τρώων οἳ ἔχουσι πολὺν πόνον εἵνεκα σεῖο
Il,6,526,ἀλλ’ ἴομεν τὰ δ’ὄπισθεν ἀρεσσόμεθ’ αἴ κέ ποθι Ζεὺς
Il,6,527,δώῃ ἐπουρανίοισι θεοῖς αἰειγενέτῃσι
Il,6,528,κρητῆρα στήσασθαι ἐλεύθερον ἐν μεγάροισιν
Il,6,529,ἐκ Τροίης ἐλάσαντας ἐϋκνήμιδας Ἀχαιούς
Il,7,1,ὣς εἰπὼν πυλέων ἐξέσσυτο φαίδιμος Ἕκτωρ
Il,7,2,τῷ δ’ἅμ’ Ἀλέξανδρος κί’ ἀδελφεός ἐν δ’ἄρα θυμῷ
Il,7,3,ἀμφότεροι μέμασαν πολεμίζειν ἠδὲ μάχεσθαι
Il,7,4,ὡς δὲ θεὸς ναύτῃσιν ἐελδομένοισιν ἔδωκεν
Il,7,5,οὖρον ἐπεί κε κάμωσιν ἐϋξέστῃς ἐλάτῃσι
Il,7,6,πόντον ἐλαύνοντες καμάτῳ δ’ὑπὸ γυῖα λέλυνται
Il,7,7,ὣς ἄρα τὼ Τρώεσσιν ἐελδομένοισι φανήτην
Il,7,8,ἔνθ’ ἑλέτην ὃ μὲν υἱὸν Ἀρηϊθόοιο ἄνακτος
Il,7,9,Ἄρνῃ ναιετάοντα Μενέσθιον ὃν κορυνήτης
Il,7,10,γείνατ’ Ἀρηΐθοος καὶ Φυλομέδουσα βοῶπις
Il,7,11,Ἕκτωρ δ’Ἠϊονῆα βάλ’ ἔγχεϊ ὀξυόεντι
Il,7,12,αὐχέν’ ὑπὸ στεφάνης εὐχάλκου λύντο δὲ γυῖα
Il,7,13,Γλαῦκος δ’Ἱππολόχοιο πάϊς Λυκίων ἀγὸς ἀνδρῶν
Il,7,14,Ἰφίνοον βάλε δουρὶ κατὰ κρατερὴν ὑσμίνην
Il,7,15,Δεξιάδην ἵππων ἐπιάλμενον ὠκειάων
Il,7,16,ὦμον ὃ δ’ἐξ ἵππων χαμάδις πέσε λύντο δὲ γυῖα
Il,7,17,τοὺς δ’ὡς οὖν ἐνόησε θεὰ γλαυκῶπις Ἀθήνη
Il,7,18,Ἀργείους ὀλέκοντας ἐνὶ κρατερῇ ὑσμίνῃ
Il,7,19,βῆ ῥα κατ’ Οὐλύμποιο καρήνων ἀΐξασα
Il,7,20,Ἴλιον εἰς ἱερήν τῇ δ’ἀντίος ὄρνυτ’ Ἀπόλλων
Il,7,21,Περγάμου ἐκκατιδών Τρώεσσι δὲ βούλετο νίκην
Il,7,22,ἀλλήλοισι δὲ τώ γε συναντέσθην παρὰ φηγῷ
Il,7,23,τὴν πρότερος προσέειπεν ἄναξ Διὸς υἱὸς Ἀπόλλων
Il,7,24,τίπτε σὺ δ’αὖ μεμαυῖα Διὸς θύγατερ μεγάλοιο
Il,7,25,ἦλθες ἀπ’ Οὐλύμποιο μέγας δέ σε θυμὸς ἀνῆκεν;
Il,7,26,ἦ ἵνα δὴ Δαναοῖσι μάχης ἑτεραλκέα νίκην
Il,7,27,δῷς; ἐπεὶ οὔ τι Τρῶας ἀπολλυμένους ἐλεαίρεις
Il,7,28,ἀλλ’ εἴ μοί τι πίθοιο τό κεν πολὺ κέρδιον εἴη
Il,7,29,νῦν μὲν παύσωμεν πόλεμον καὶ δηϊοτῆτα
Il,7,30,σήμερον ὕστερον αὖτε μαχήσοντ’ εἰς ὅ κε τέκμωρ
Il,7,31,Ἰλίου εὕρωσιν ἐπεὶ ὣς φίλον ἔπλετο θυμῷ
Il,7,32,ὑμῖν ἀθανάτῃσι διαπραθέειν τόδε ἄστυ
Il,7,33,τὸν δ’αὖτε προσέειπε θεὰ γλαυκῶπις Ἀθήνη
Il,7,34,ὧδ’ ἔστω ἑκάεργε τὰ γὰρ φρονέουσα καὶ αὐτὴ
Il,7,35,ἦλθον ἀπ’ Οὐλύμποιο μετὰ Τρῶας καὶ Ἀχαιούς
Il,7,36,ἀλλ’ ἄγε πῶς μέμονας πόλεμον καταπαυσέμεν ἀνδρῶν;
Il,7,37,τὴν δ’αὖτε προσέειπεν ἄναξ Διὸς υἱὸς Ἀπόλλων
Il,7,38,Ἕκτορος ὄρσωμεν κρατερὸν μένος ἱπποδάμοιο
Il,7,39,ἤν τινά που Δαναῶν προκαλέσσεται οἰόθεν οἶος
Il,7,40,ἀντίβιον μαχέσασθαι ἐν αἰνῇ δηϊοτῆτι
Il,7,41,οἳ δέ κ’ἀγασσάμενοι χαλκοκνήμιδες Ἀχαιοὶ
Il,7,42,οἶον ἐπόρσειαν πολεμίζειν Ἕκτορι δίῳ
Il,7,43,ὣς ἔφατ’ οὐδ’ ἀπίθησε θεὰ γλαυκῶπις Ἀθήνη
Il,7,44,τῶν δ’Ἕλενος Πριάμοιο φίλος παῖς σύνθετο θυμῷ
Il,7,45,βουλήν ἥ ῥα θεοῖσιν ἐφήνδανε μητιόωσι
Il,7,46,στῆ δὲ παρ’ Ἕκτορ’ ἰὼν καί μιν πρὸς μῦθον ἔειπεν
Il,7,47,Ἕκτορ υἱὲ Πριάμοιο Διὶ μῆτιν ἀτάλαντε
Il,7,48,ἦ ῥά νύ μοί τι πίθοιο κασίγνητος δέ τοί εἰμι
Il,7,49,ἄλλους μὲν κάθισον Τρῶας καὶ πάντας Ἀχαιούς
Il,7,50,αὐτὸς δὲ προκάλεσσαι Ἀχαιῶν ὅς τις ἄριστος
Il,7,51,ἀντίβιον μαχέσασθαι ἐν αἰνῇ δηϊοτῆτι
Il,7,52,οὐ γάρ πώ τοι μοῖρα θανεῖν καὶ πότμον ἐπισπεῖν
Il,7,53,ὣς γὰρ ἐγὼ ὄπ’ ἄκουσα θεῶν αἰειγενετάων
Il,7,54,ὣς ἔφαθ’ Ἕκτωρ δ’αὖτε χάρη μέγα μῦθον ἀκούσας
Il,7,55,καί ῥ’ἐς μέσσον ἰὼν Τρώων ἀνέεργε φάλαγγας
Il,7,56,μέσσου δουρὸς ἑλών οἳ δ’ἱδρύνθησαν ἅπαντες
Il,7,57,κὰδ δ’Ἀγαμέμνων εἷσεν ἐϋκνήμιδας Ἀχαιούς
Il,7,58,κὰδ δ’ἄρ’ Ἀθηναίη τε καὶ ἀργυρότοξος Ἀπόλλων
Il,7,59,ἑζέσθην ὄρνισιν ἐοικότες αἰγυπιοῖσι
Il,7,60,φηγῷ ἐφ’ ὑψηλῇ πατρὸς Διὸς αἰγιόχοιο
Il,7,61,ἀνδράσι τερπόμενοι τῶν δὲ στίχες εἵατο πυκναὶ
Il,7,62,ἀσπίσι καὶ κορύθεσσι καὶ ἔγχεσι πεφρικυῖαι
Il,7,63,οἵη δὲ Ζεφύροιο ἐχεύατο πόντον ἔπι φρὶξ
Il,7,64,ὀρνυμένοιο νέον μελάνει δέ τε πόντος ὑπ’ αὐτῆς
Il,7,65,τοῖαι ἄρα στίχες εἵατ’ Ἀχαιῶν τε Τρώων τε
Il,7,66,ἐν πεδίῳ Ἕκτωρ δὲ μετ’ ἀμφοτέροισιν ἔειπε
Il,7,67,κέκλυτέ μευ Τρῶες καὶ ἐϋκνήμιδες Ἀχαιοὶ
Il,7,68,ὄφρ’ εἴπω τά με θυμὸς ἐνὶ στήθεσσι κελεύει
Il,7,69,ὅρκια μὲν Κρονίδης ὑψίζυγος οὐκ ἐτέλεσσεν
Il,7,70,ἀλλὰ κακὰ φρονέων τεκμαίρεται ἀμφοτέροισιν
Il,7,71,εἰς ὅ κεν ἢ ὑμεῖς Τροίην εὔπυργον ἕλητε
Il,7,72,ἢ αὐτοὶ παρὰ νηυσὶ δαμείετε ποντοπόροισιν
Il,7,73,ὑμῖν δ’ἐν γὰρ ἔασιν ἀριστῆες Παναχαιῶν
Il,7,74,τῶν νῦν ὅν τινα θυμὸς ἐμοὶ μαχέσασθαι ἀνώγει
Il,7,75,δεῦρ’ ἴτω ἐκ πάντων πρόμος ἔμμεναι Ἕκτορι δίῳ
Il,7,76,ὧδε δὲ μυθέομαι Ζεὺς δ’ἄμμ’ ἐπιμάρτυρος ἔστω
Il,7,77,εἰ μέν κεν ἐμὲ κεῖνος ἕλῃ ταναήκεϊ χαλκῷ
Il,7,78,τεύχεα συλήσας φερέτω κοίλας ἐπὶ νῆας
Il,7,79,σῶμα δὲ οἴκαδ’ ἐμὸν δόμεναι πάλιν ὄφρα πυρός με
Il,7,80,Τρῶες καὶ Τρώων ἄλοχοι λελάχωσι θανόντα
Il,7,81,εἰ δέ κ’ἐγὼ τὸν ἕλω δώῃ δέ μοι εὖχος Ἀπόλλων
Il,7,82,τεύχεα σύλησας οἴσω προτὶ Ἴλιον ἱρήν
Il,7,83,καὶ κρεμόω προτὶ νηὸν Ἀπόλλωνος ἑκάτοιο
Il,7,84,τὸν δὲ νέκυν ἐπὶ νῆας ἐϋσσέλμους ἀποδώσω
Il,7,85,ὄφρά ἑ ταρχύσωσι κάρη κομόωντες Ἀχαιοί
Il,7,86,σῆμά τέ οἱ χεύωσιν ἐπὶ πλατεῖ Ἑλλησπόντῳ
Il,7,87,καί ποτέ τις εἴπῃσι καὶ ὀψιγόνων ἀνθρώπων
Il,7,88,νηῒ πολυκλήϊδι πλέων ἐπὶ οἴνοπα πόντον
Il,7,89,ἀνδρὸς μὲν τόδε σῆμα πάλαι κατατεθνηῶτος
Il,7,90,ὅν ποτ’ ἀριστεύοντα κατέκτανε φαίδιμος Ἕκτωρ
Il,7,91,ὥς ποτέ τις ἐρέει τὸ δ’ἐμὸν κλέος οὔ ποτ’ ὀλεῖται
Il,7,92,ὣς ἔφαθ’ οἱ δ’ἄρα πάντες ἀκὴν ἐγένοντο σιωπῇ
Il,7,93,αἴδεσθεν μὲν ἀνήνασθαι δεῖσαν δ’ὑποδέχθαι
Il,7,94,ὀψὲ δὲ δὴ Μενέλαος ἀνίστατο καὶ μετέειπε
Il,7,95,νείκει ὀνειδίζων μέγα δὲ στεναχίζετο θυμῷ
Il,7,96,ὤ μοι ἀπειλητῆρες Ἀχαιΐδες οὐκέτ’ Ἀχαιοί
Il,7,97,ἦ μὲν δὴ λώβη τάδε γ’ἔσσεται αἰνόθεν αἰνῶς
Il,7,98,εἰ μή τις Δαναῶν νῦν Ἕκτορος ἀντίος εἶσιν
Il,7,99,ἀλλ’ ὑμεῖς μὲν πάντες ὕδωρ καὶ γαῖα γένοισθε
Il,7,100,ἥμενοι αὖθι ἕκαστοι ἀκήριοι ἀκλεὲς αὔτως
Il,7,101,τῷδε δ’ἐγὼν αὐτὸς θωρήξομαι αὐτὰρ ὕπερθε
Il,7,102,νίκης πείρατ’ ἔχονται ἐν ἀθανάτοισι θεοῖσιν
Il,7,103,ὣς ἄρα φωνήσας κατεδύσετο τεύχεα καλά
Il,7,104,ἔνθά κέ τοι Μενέλαε φάνη βιότοιο τελευτὴ
Il,7,105,Ἕκτορος ἐν παλάμῃσιν ἐπεὶ πολὺ φέρτερος ἦεν
Il,7,106,εἰ μὴ ἀναΐξαντες ἕλον βασιλῆες Ἀχαιῶν
Il,7,107,αὐτός τ’Ἀτρεΐδης εὐρὺ κρείων Ἀγαμέμνων
Il,7,108,δεξιτερῆς ἕλε χειρὸς ἔπος τ’ἔφατ’ ἔκ τ’ὀνόμαζεν
Il,7,109,ἀφραίνεις Μενέλαε διοτρεφές οὐδέ τί σε χρὴ
Il,7,110,ταύτης ἀφροσύνης ἀνὰ δὲ σχέο κηδόμενός περ
Il,7,111,μηδ’ ἔθελ’ ἐξ ἔριδος σεῦ ἀμείνονι φωτὶ μάχεσθαι
Il,7,112,Ἕκτορι Πριαμίδῃ τόν τε στυγέουσι καὶ ἄλλοι
Il,7,113,καὶ δ’Ἀχιλεὺς τούτῳ γε μάχῃ ἔνι κυδιανείρῃ
Il,7,114,ἔρριγ’ ἀντιβολῆσαι ὅ περ σέο πολλὸν ἀμείνων
Il,7,115,ἀλλὰ σὺ μὲν νῦν ἵζευ ἰὼν μετὰ ἔθνος ἑταίρων
Il,7,116,τούτῳ δὲ πρόμον ἄλλον ἀναστήσουσιν Ἀχαιοί
Il,7,117,εἴ περ ἀδειής τ’ἐστὶ καὶ εἰ μόθου ἔστ’ ἀκόρητος
Il,7,118,φημί μιν ἀσπασίως γόνυ κάμψειν αἴ κε φύγῃσι
Il,7,119,δηΐου ἐκ πολέμοιο καὶ αἰνῆς δηϊοτῆτος
Il,7,120,ὣς εἰπὼν παρέπεισεν ἀδελφειοῦ φρένας ἥρως
Il,7,121,αἴσιμα παρειπών ὃ δ’ἐπείθετο τοῦ μὲν ἔπειτα
Il,7,122,γηθόσυνοι θεράποντες ἀπ’ ὤμων τεύχε’ ἕλοντο
Il,7,123,Νέστωρ δ’Ἀργείοισιν ἀνίστατο καὶ μετέειπεν
Il,7,124,ὢ πόποι ἦ μέγα πένθος Ἀχαιΐδα γαῖαν ἱκάνει
Il,7,125,ἦ κε μέγ’ οἰμώξειε γέρων ἱππηλάτα Πηλεὺς
Il,7,126,ἐσθλὸς Μυρμιδόνων βουληφόρος ἠδ’ ἀγορητής
Il,7,127,ὅς ποτέ μ’εἰρόμενος μέγ’ ἐγήθεεν ᾧ ἐνὶ οἴκῳ
Il,7,128,πάντων Ἀργείων ἐρέων γενεήν τε τόκον τε
Il,7,129,τοὺς νῦν εἰ πτώσσοντας ὑφ’ Ἕκτορι πάντας ἀκούσαι
Il,7,130,πολλά κεν ἀθανάτοισι φίλας ἀνὰ χεῖρας ἀείραι
Il,7,131,θυμὸν ἀπὸ μελέων δῦναι δόμον Ἄϊδος εἴσω
Il,7,132,αἲ γὰρ Ζεῦ τε πάτερ καὶ Ἀθηναίη καὶ Ἄπολλον
Il,7,133,ἡβῷμ’ ὡς ὅτ’ ἐπ’ ὠκυρόῳ Κελάδοντι μάχοντο
Il,7,134,ἀγρόμενοι Πύλιοί τε καὶ Ἀρκάδες ἐγχεσίμωροι
Il,7,135,Φειᾶς πὰρ τείχεσσιν Ἰαρδάνου ἀμφὶ ῥέεθρα
Il,7,136,τοῖσι δ’Ἐρευθαλίων πρόμος ἵστατο ἰσόθεος φὼς
Il,7,137,τεύχε’ ἔχων ὤμοισιν Ἀρηϊθόοιο ἄνακτος
Il,7,138,δίου Ἀρηϊθόου τὸν ἐπίκλησιν κορυνήτην
Il,7,139,ἄνδρες κίκλησκον καλλίζωνοί τε γυναῖκες
Il,7,140,οὕνεκ’ ἄρ’ οὐ τόξοισι μαχέσκετο δουρί τε μακρῷ
Il,7,141,ἀλλὰ σιδηρείῃ κορύνῃ ῥήγνυσκε φάλαγγας
Il,7,142,τὸν Λυκόοργος ἔπεφνε δόλῳ οὔ τι κράτεΐ γε
Il,7,143,στεινωπῷ ἐν ὁδῷ ὅθ’ ἄρ’ οὐ κορύνη οἱ ὄλεθρον
Il,7,144,χραῖσμε σιδηρείη πρὶν γὰρ Λυκόοργος ὑποφθὰς
Il,7,145,δουρὶ μέσον περόνησεν ὃ δ’ὕπτιος οὔδει ἐρείσθη
Il,7,146,τεύχεα δ’ἐξενάριξε τά οἱ πόρε χάλκεος Ἄρης
Il,7,147,καὶ τὰ μὲν αὐτὸς ἔπειτα φόρει μετὰ μῶλον Ἄρηος
Il,7,148,αὐτὰρ ἐπεὶ Λυκόοργος ἐνὶ μεγάροισιν ἐγήρα
Il,7,149,δῶκε δ’Ἐρευθαλίωνι φίλῳ θεράποντι φορῆναι
Il,7,150,τοῦ ὅ γε τεύχε’ ἔχων προκαλίζετο πάντας ἀρίστους
Il,7,151,οἳ δὲ μάλ’ ἐτρόμεον καὶ ἐδείδισαν οὐδέ τις ἔτλη
Il,7,152,ἀλλ’ ἐμὲ θυμὸς ἀνῆκε πολυτλήμων πολεμίζειν
Il,7,153,θάρσεϊ ᾧ γενεῇ δὲ νεώτατος ἔσκον ἁπάντων
Il,7,154,καὶ μαχόμην οἱ ἐγώ δῶκεν δέ μοι εὖχος Ἀθήνη
Il,7,155,τὸν δὴ μήκιστον καὶ κάρτιστον κτάνον ἄνδρα
Il,7,156,πολλὸς γάρ τις ἔκειτο παρήορος ἔνθα καὶ ἔνθα
Il,7,157,εἴθ’ ὣς ἡβώοιμι βίη δέ μοι ἔμπεδος εἴη
Il,7,158,τώ κε τάχ’ ἀντήσειε μάχης κορυθαίολος Ἕκτωρ
Il,7,159,ὑμέων δ’οἵ περ ἔασιν ἀριστῆες Παναχαιῶν
Il,7,160,οὐδ’ οἳ προφρονέως μέμαθ’ Ἕκτορος ἀντίον ἐλθεῖν
Il,7,161,ὣς νείκεσσ’ ὃ γέρων οἳ δ’ἐννέα πάντες ἀνέσταν
Il,7,162,ὦρτο πολὺ πρῶτος μὲν ἄναξ ἀνδρῶν Ἀγαμέμνων
Il,7,163,τῷ δ’ἐπὶ Τυδεΐδης ὦρτο κρατερὸς Διομήδης
Il,7,164,τοῖσι δ’ἐπ’ Αἴαντες θοῦριν ἐπιειμένοι ἀλκήν
Il,7,165,τοῖσι δ’ἐπ’ Ἰδομενεὺς καὶ ὀπάων Ἰδομενῆος
Il,7,166,Μηριόνης ἀτάλαντος Ἐνυαλίῳ ἀνδρειφόντῃ
Il,7,167,τοῖσι δ’ἐπ’ Εὐρύπυλος Εὐαίμονος ἀγλαὸς υἱός
Il,7,168,ἂν δὲ Θόας Ἀνδραιμονίδης καὶ δῖος Ὀδυσσεύς
Il,7,169,πάντες ἄρ’ οἵ γ’ἔθελον πολεμίζειν Ἕκτορι δίῳ
Il,7,170,τοῖς δ’αὖτις μετέειπε Γερήνιος ἱππότα Νέστωρ
Il,7,171,κλήρῳ νῦν πεπάλασθε διαμπερὲς ὅς κε λάχῃσιν
Il,7,172,οὗτος γὰρ δὴ ὀνήσει ἐϋκνήμιδας Ἀχαιούς
Il,7,173,καὶ δ’αὐτὸς ὃν θυμὸν ὀνήσεται αἴ κε φύγῃσι
Il,7,174,δηΐου ἐκ πολέμοιο καὶ αἰνῆς δηϊοτῆτος
Il,7,175,ὣς ἔφαθ’ οἳ δὲ κλῆρον ἐσημήναντο ἕκαστος
Il,7,176,ἐν δ’ἔβαλον κυνέῃ Ἀγαμέμνονος Ἀτρεΐδαο
Il,7,177,λαοὶ δ’ἠρήσαντο θεοῖσι δὲ χεῖρας ἀνέσχον
Il,7,178,ὧδε δέ τις εἴπεσκεν ἰδὼν εἰς οὐρανὸν εὐρύν
Il,7,179,Ζεῦ πάτερ ἢ Αἴαντα λαχεῖν ἢ Τυδέος υἱόν
Il,7,180,ἢ αὐτὸν βασιλῆα πολυχρύσοιο Μυκήνης
Il,7,181,ὣς ἄρ’ ἔφαν πάλλεν δὲ Γερήνιος ἱππότα Νέστωρ
Il,7,182,ἐκ δ’ἔθορε κλῆρος κυνέης ὃν ἄρ’ ἤθελον αὐτοὶ
Il,7,183,Αἴαντος κῆρυξ δὲ φέρων ἀν’ ὅμιλον ἁπάντῃ
Il,7,184,δεῖξ’ ἐνδέξια πᾶσιν ἀριστήεσσιν Ἀχαιῶν
Il,7,185,οἳ δ’οὐ γιγνώσκοντες ἀπηνήναντο ἕκαστος
Il,7,186,ἀλλ’ ὅτε δὴ τὸν ἵκανε φέρων ἀν’ ὅμιλον ἁπάντῃ
Il,7,187,ὅς μιν ἐπιγράψας κυνέῃ βάλε φαίδιμος Αἴας
Il,7,188,ἤτοι ὑπέσχεθε χεῖρ’ ὃ δ’ἄρ’ ἔμβαλεν ἄγχι παραστάς
Il,7,189,γνῶ δὲ κλήρου σῆμα ἰδών γήθησε δὲ θυμῷ
Il,7,190,τὸν μὲν πὰρ πόδ’ ἑὸν χαμάδις βάλε φώνησέν τε
Il,7,191,ὦ φίλοι ἤτοι κλῆρος ἐμός χαίρω δὲ καὶ αὐτὸς
Il,7,192,θυμῷ ἐπεὶ δοκέω νικησέμεν Ἕκτορα δῖον
Il,7,193,ἀλλ’ ἄγετ’ ὄφρ’ ἂν ἐγὼ πολεμήϊα τεύχεα δύω
Il,7,194,τόφρ’ ὑμεῖς εὔχεσθε Διὶ Κρονίωνι ἄνακτι
Il,7,195,σιγῇ ἐφ’ ὑμείων ἵνα μὴ Τρῶές γε πύθωνται
Il,7,196,ἠὲ καὶ ἀμφαδίην ἐπεὶ οὔ τινα δείδιμεν ἔμπης
Il,7,197,οὐ γάρ τίς με βίῃ γε ἑκὼν ἀέκοντα δίηται
Il,7,198,οὐδέ τι ἰδρείῃ ἐπεὶ οὐδ’ ἐμὲ νήϊδά γ’οὕτως
Il,7,199,ἔλπομαι ἐν Σαλαμῖνι γενέσθαι τε τραφέμεν τε
Il,7,200,ὣς ἔφαθ’ οἳ δ’εὔχοντο Διὶ Κρονίωνι ἄνακτι
Il,7,201,ὧδε δέ τις εἴπεσκεν ἰδὼν εἰς οὐρανὸν εὐρύν
Il,7,202,Ζεῦ πάτερ Ἴδηθεν μεδέων κύδιστε μέγιστε
Il,7,203,δὸς νίκην Αἴαντι καὶ ἀγλαὸν εὖχος ἀρέσθαι
Il,7,204,εἰ δὲ καὶ Ἕκτορά περ φιλέεις καὶ κήδεαι αὐτοῦ
Il,7,205,ἴσην ἀμφοτέροισι βίην καὶ κῦδος ὄπασσον
Il,7,206,ὣς ἄρ’ ἔφαν Αἴας δὲ κορύσσετο νώροπι χαλκῷ
Il,7,207,αὐτὰρ ἐπεὶ δὴ πάντα περὶ χροῒ ἕσσατο τεύχεα
Il,7,208,σεύατ’ ἔπειθ’ οἷός τε πελώριος ἔρχεται Ἄρης
Il,7,209,ὅς τ’εἶσιν πόλεμον δὲ μετ’ ἀνέρας οὕς τε Κρονίων
Il,7,210,θυμοβόρου ἔριδος μένεϊ ξυνέηκε μάχεσθαι
Il,7,211,τοῖος ἄρ’ Αἴας ὦρτο πελώριος ἕρκος Ἀχαιῶν
Il,7,212,μειδιόων βλοσυροῖσι προσώπασι νέρθε δὲ ποσσὶν
Il,7,213,ἤϊε μακρὰ βιβάς κραδάων δολιχόσκιον ἔγχος
Il,7,214,τὸν δὲ καὶ Ἀργεῖοι μὲν ἐγήθεον εἰσορόωντες
Il,7,215,Τρῶας δὲ τρόμος αἰνὸς ὑπήλυθε γυῖα ἕκαστον
Il,7,216,Ἕκτορί τ’αὐτῷ θυμὸς ἐνὶ στήθεσσι πάτασσεν
Il,7,217,ἀλλ’ οὔ πως ἔτι εἶχεν ὑποτρέσαι οὐδ’ ἀναδῦναι
Il,7,218,ἂψ λαῶν ἐς ὅμιλον ἐπεὶ προκαλέσσατο χάρμῃ
Il,7,219,Αἴας δ’ἐγγύθεν ἦλθε φέρων σάκος ἠΰτε πύργον
Il,7,220,χάλκεον ἑπταβόειον ὅ οἱ Τυχίος κάμε τεύχων
Il,7,221,σκυτοτόμων ὄχ’ ἄριστος Ὕλῃ ἔνι οἰκία ναίων
Il,7,222,ὅς οἱ ἐποίησεν σάκος αἰόλον ἑπταβόειον
Il,7,223,ταύρων ζατρεφέων ἐπὶ δ’ὄγδοον ἤλασε χαλκόν
Il,7,224,τὸ πρόσθε στέρνοιο φέρων Τελαμώνιος Αἴας
Il,7,225,στῆ ῥα μάλ’ Ἕκτορος ἐγγύς ἀπειλήσας δὲ προσηύδα
Il,7,226,Ἕκτορ νῦν μὲν δὴ σάφα εἴσεαι οἰόθεν οἶος
Il,7,227,οἷοι καὶ Δαναοῖσιν ἀριστῆες μετέασι
Il,7,228,καὶ μετ’ Ἀχιλλῆα ῥηξήνορα θυμολέοντα
Il,7,229,ἀλλ’ ὃ μὲν ἐν νήεσσι κορωνίσι ποντοπόροισι
Il,7,230,κεῖτ’ ἀπομηνίσας Ἀγαμέμνονι ποιμένι λαῶν
Il,7,231,ἡμεῖς δ’εἰμὲν τοῖοι οἳ ἂν σέθεν ἀντιάσαιμεν
Il,7,232,καὶ πολέες ἀλλ’ ἄρχε μάχης ἠδὲ πτολέμοιο
Il,7,233,τὸν δ’αὖτε προσέειπε μέγας κορυθαίολος Ἕκτωρ
Il,7,234,Αἶαν διογενὲς Τελαμώνιε κοίρανε λαῶν
Il,7,235,μή τί μευ ἠΰτε παιδὸς ἀφαυροῦ πειρήτιζε
Il,7,236,ἠὲ γυναικός ἣ οὐκ οἶδεν πολεμήϊα ἔργα
Il,7,237,αὐτὰρ ἐγὼν εὖ οἶδα μάχας τ’ἀνδροκτασίας τε
Il,7,238,οἶδ’ ἐπὶ δεξιά οἶδ’ ἐπ’ ἀριστερὰ νωμῆσαι βῶν
Il,7,239,ἀζαλέην τό μοι ἔστι ταλαύρινον πολεμίζειν
Il,7,240,οἶδα δ’ἐπαΐξαι μόθον ἵππων ὠκειάων
Il,7,241,οἶδα δ’ἐνὶ σταδίῃ δηίῳ μέλπεσθαι Ἄρηϊ
Il,7,242,ἀλλ’ οὐ γάρ σ’ἐθέλω βαλέειν τοιοῦτον ἐόντα
Il,7,243,λάθρῃ ὀπιπεύσας ἀλλ’ ἀμφαδόν αἴ κε τύχωμι
Il,7,244,ἦ ῥα καὶ ἀμπεπαλὼν προΐει δολιχόσκιον ἔγχος
Il,7,245,καὶ βάλεν Αἴαντος δεινὸν σάκος ἑπταβόειον
Il,7,246,ἀκρότατον κατὰ χαλκόν ὃς ὄγδοος ἦεν ἐπ’ αὐτῷ
Il,7,247,ἓξ δὲ διὰ πτύχας ἦλθε δαΐζων χαλκὸς ἀτειρής
Il,7,248,ἐν τῇ δ’ἑβδομάτῃ ῥινῷ σχέτο δεύτερος αὖτε
Il,7,249,Αἴας διογενὴς προΐει δολιχόσκιον ἔγχος
Il,7,250,καὶ βάλε Πριαμίδαο κατ’ ἀσπίδα πάντοσ’ ἐΐσην
Il,7,251,διὰ μὲν ἀσπίδος ἦλθε φαεινῆς ὄβριμον ἔγχος
Il,7,252,καὶ διὰ θώρηκος πολυδαιδάλου ἠρήρειστο
Il,7,253,ἀντικρὺ δὲ παραὶ λαπάρην διάμησε χιτῶνα
Il,7,254,ἔγχος ὃ δ’ἐκλίνθη καὶ ἀλεύατο κῆρα μέλαιναν
Il,7,255,τὼ δ’ἐκσπασσαμένω δολίχ’ ἔγχεα χερσὶν ἅμ’ ἄμφω
Il,7,256,σύν ῥ’ἔπεσον λείουσιν ἐοικότες ὠμοφάγοισιν
Il,7,257,ἢ συσὶ κάπροισιν τῶν τε σθένος οὐκ ἀλαπαδνόν
Il,7,258,Πριαμίδης μὲν ἔπειτα μέσον σάκος οὔτασε δουρί
Il,7,259,οὐδ’ ἔρρηξεν χαλκός ἀνεγνάμφθη δέ οἱ αἰχμή
Il,7,260,Αἴας δ’ἀσπίδα νύξεν ἐπάλμενος ἣ δὲ διαπρὸ
Il,7,261,ἤλυθεν ἐγχείη στυφέλιξε δέ μιν μεμαῶτα
Il,7,262,τμήδην δ’αὐχέν’ ἐπῆλθε μέλαν δ’ἀνεκήκιεν αἷμα
Il,7,263,ἀλλ’ οὐδ’ ὧς ἀπέληγε μάχης κορυθαίολος Ἕκτωρ
Il,7,264,ἀλλ’ ἀναχασσάμενος λίθον εἵλετο χειρὶ παχείῃ
Il,7,265,κείμενον ἐν πεδίῳ μέλανα τρηχύν τε μέγαν τε
Il,7,266,τῷ βάλεν Αἴαντος δεινὸν σάκος ἑπταβόειον
Il,7,267,μέσσον ἐπομφάλιον περιήχησεν δ’ἄρα χαλκός
Il,7,268,δεύτερος αὖτ’ Αἴας πολὺ μείζονα λᾶαν ἀείρας
Il,7,269,ἧκ’ ἐπιδινήσας ἐπέρεισε δὲ ἶν’ ἀπέλεθρον
Il,7,270,εἴσω δ’ἀσπίδ’ ἔαξε βαλὼν μυλοειδέϊ πέτρῳ
Il,7,271,βλάψε δέ οἱ φίλα γούναθ’ ὃ δ’ὕπτιος ἐξετανύσθη
Il,7,272,ἀσπίδι ἐγχριμφθείς τὸν δ’αἶψ’ ὤρθωσεν Ἀπόλλων
Il,7,273,καί νύ κε δὴ ξιφέεσσ’ αὐτοσχεδὸν οὐτάζοντο
Il,7,274,εἰ μὴ κήρυκες Διὸς ἄγγελοι ἠδὲ καὶ ἀνδρῶν
Il,7,275,ἦλθον ὃ μὲν Τρώων ὃ δ’Ἀχαιῶν χαλκοχιτώνων
Il,7,276,Ταλθύβιός τε καὶ Ἰδαῖος πεπνυμένω ἄμφω
Il,7,277,μέσσῳ δ’ἀμφοτέρων σκῆπτρα σχέθον εἶπέ τε μῦθον
Il,7,278,κῆρυξ Ἰδαῖος πεπνυμένα μήδεα εἰδώς
Il,7,279,μηκέτι παῖδε φίλω πολεμίζετε μηδὲ μάχεσθον
Il,7,280,ἀμφοτέρω γὰρ σφῶϊ φιλεῖ νεφεληγερέτα Ζεύς
Il,7,281,ἄμφω δ’αἰχμητά τό γε δὴ καὶ ἴδμεν ἅπαντες
Il,7,282,νὺξ δ’ἤδη τελέθει ἀγαθὸν καὶ νυκτὶ πιθέσθαι
Il,7,283,τὸν δ’ἀπαμειβόμενος προσέφη Τελαμώνιος Αἴας
Il,7,284,Ἰδαῖ’ Ἕκτορα ταῦτα κελεύετε μυθήσασθαι
Il,7,285,αὐτὸς γὰρ χάρμῃ προκαλέσσατο πάντας ἀρίστους
Il,7,286,ἀρχέτω αὐτὰρ ἐγὼ μάλα πείσομαι ᾗ περ ἂν οὗτος
Il,7,287,τὸν δ’αὖτε προσέειπε μέγας κορυθαίολος Ἕκτωρ
Il,7,288,Αἶαν ἐπεί τοι δῶκε θεὸς μέγεθός τε βίην τε
Il,7,289,καὶ πινυτήν περὶ δ’ἔγχει Ἀχαιῶν φέρτατός ἐσσι
Il,7,290,νῦν μὲν παυσώμεσθα μάχης καὶ δηϊοτῆτος
Il,7,291,σήμερον ὕστερον αὖτε μαχησόμεθ’ εἰς ὅ κε δαίμων
Il,7,292,ἄμμε διακρίνῃ δώῃ δ’ἑτέροισί γε νίκην
Il,7,293,νὺξ δ’ἤδη τελέθει ἀγαθὸν καὶ νυκτὶ πιθέσθαι
Il,7,294,ὡς σύ τ’ἐϋφρήνῃς πάντας παρὰ νηυσὶν Ἀχαιούς
Il,7,295,σούς τε μάλιστα ἔτας καὶ ἑταίρους οἵ τοι ἔασιν
Il,7,296,αὐτὰρ ἐγὼ κατὰ ἄστυ μέγα Πριάμοιο ἄνακτος
Il,7,297,Τρῶας ἐϋφρανέω καὶ Τρῳάδας ἑλκεσιπέπλους
Il,7,298,αἵ τέ μοι εὐχόμεναι θεῖον δύσονται ἀγῶνα
Il,7,299,δῶρα δ’ἄγ’ ἀλλήλοισι περικλυτὰ δώομεν ἄμφω
Il,7,300,ὄφρά τις ὧδ’ εἴπῃσιν Ἀχαιῶν τε Τρώων τε
Il,7,301,ἠμὲν ἐμαρνάσθην ἔριδος πέρι θυμοβόροιο
Il,7,302,ἠδ’ αὖτ’ ἐν φιλότητι διέτμαγεν ἀρθμήσαντε
Il,7,303,ὣς ἄρα φωνήσας δῶκε ξίφος ἀργυρόηλον
Il,7,304,σὺν κολεῷ τε φέρων καὶ ἐϋτμήτῳ τελαμῶνι
Il,7,305,Αἴας δὲ ζωστῆρα δίδου φοίνικι φαεινόν
Il,7,306,τὼ δὲ διακρινθέντε ὃ μὲν μετὰ λαὸν Ἀχαιῶν
Il,7,307,ἤϊ’ ὃ δ’ἐς Τρώων ὅμαδον κίε τοὶ δὲ χάρησαν
Il,7,308,ὡς εἶδον ζωόν τε καὶ ἀρτεμέα προσιόντα
Il,7,309,Αἴαντος προφυγόντα μένος καὶ χεῖρας ἀάπτους
Il,7,310,καί ῥ’ἦγον προτὶ ἄστυ ἀελπτέοντες σόον εἶναι
Il,7,311,Αἴαντ’ αὖθ’ ἑτέρωθεν ἐϋκνήμιδες Ἀχαιοὶ
Il,7,312,εἰς Ἀγαμέμνονα δῖον ἄγον κεχαρηότα νίκῃ
Il,7,313,οἳ δ’ὅτε δὴ κλισίῃσιν ἐν Ἀτρεΐδαο γένοντο
Il,7,314,τοῖσι δὲ βοῦν ἱέρευσεν ἄναξ ἀνδρῶν Ἀγαμέμνων
Il,7,315,ἄρσενα πενταέτηρον ὑπερμενέϊ Κρονίωνι
Il,7,316,τὸν δέρον ἀμφί θ’ἕπον καί μιν διέχευαν ἅπαντα
Il,7,317,μίστυλλόν τ’ἄρ’ ἐπισταμένως πεῖράν τ’ὀβελοῖσιν
Il,7,318,ὄπτησάν τε περιφραδέως ἐρύσαντό τε πάντα
Il,7,319,αὐτὰρ ἐπεὶ παύσαντο πόνου τετύκοντό τε δαῖτα
Il,7,320,δαίνυντ’ οὐδέ τι θυμὸς ἐδεύετο δαιτὸς ἐΐσης
Il,7,321,νώτοισιν δ’Αἴαντα διηνεκέεσσι γέραιρεν
Il,7,322,ἥρως Ἀτρεΐδης εὐρὺ κρείων Ἀγαμέμνων
Il,7,323,αὐτὰρ ἐπεὶ πόσιος καὶ ἐδητύος ἐξ ἔρον ἕντο
Il,7,324,τοῖς ὁ γέρων πάμπρωτος ὑφαίνειν ἤρχετο μῆτιν
Il,7,325,Νέστωρ οὗ καὶ πρόσθεν ἀρίστη φαίνετο βουλή
Il,7,326,ὅ σφιν ἐϋφρονέων ἀγορήσατο καὶ μετέειπεν
Il,7,327,Ἀτρεΐδη τε καὶ ἄλλοι ἀριστῆες Παναχαιῶν
Il,7,328,πολλοὶ γὰρ τεθνᾶσι κάρη κομόωντες Ἀχαιοί
Il,7,329,τῶν νῦν αἷμα κελαινὸν ἐΰρροον ἀμφὶ Σκάμανδρον
Il,7,330,ἐσκέδασ’ ὀξὺς Ἄρης ψυχαὶ δ’Ἄϊδος δὲ κατῆλθον
Il,7,331,τώ σε χρὴ πόλεμον μὲν ἅμ’ ἠοῖ παῦσαι Ἀχαιῶν
Il,7,332,αὐτοὶ δ’ἀγρόμενοι κυκλήσομεν ἐνθάδε νεκροὺς
Il,7,333,βουσὶ καὶ ἡμιόνοισιν ἀτὰρ κατακήομεν αὐτοὺς
Il,7,334,τυτθὸν ἀπὸ πρὸ νεῶν ὥς κ’ὀστέα παισὶν ἕκαστος
Il,7,335,οἴκαδ’ ἄγῃ ὅτ’ ἂν αὖτε νεώμεθα πατρίδα γαῖαν
Il,7,336,τύμβον δ’ἀμφὶ πυρὴν ἕνα χεύομεν ἐξαγαγόντες
Il,7,337,ἄκριτον ἐκ πεδίου ποτὶ δ’αὐτὸν δείμομεν ὦκα
Il,7,338,πύργους ὑψηλοὺς εἶλαρ νηῶν τε καὶ αὐτῶν
Il,7,339,ἐν δ’αὐτοῖσι πύλας ποιήσομεν εὖ ἀραρυίας
Il,7,340,ὄφρα δι’ αὐτάων ἱππηλασίη ὁδὸς εἴη
Il,7,341,ἔκτοσθεν δὲ βαθεῖαν ὀρύξομεν ἐγγύθι τάφρον
Il,7,342,ἥ χ’ἵππον καὶ λαὸν ἐρυκάκοι ἀμφὶς ἐοῦσα
Il,7,343,μή ποτ’ ἐπιβρίσῃ πόλεμος Τρώων ἀγερώχων
Il,7,344,ὣς ἔφαθ’ οἳ δ’ἄρα πάντες ἐπῄνησαν βασιλῆες
Il,7,345,Τρώων αὖτ’ ἀγορὴ γένετ’ Ἰλίου ἐν πόλει ἄκρῃ
Il,7,346,δεινὴ τετρηχυῖα παρὰ Πριάμοιο θύρῃσι
Il,7,347,τοῖσιν δ’Ἀντήνωρ πεπνυμένος ἦρχ’ ἀγορεύειν
Il,7,348,κέκλυτέ μευ Τρῶες καὶ Δάρδανοι ἠδ’ ἐπίκουροι
Il,7,349,ὄφρ’ εἴπω τά με θυμὸς ἐνὶ στήθεσσι κελεύει
Il,7,350,δεῦτ’ ἄγετ’ Ἀργείην Ἑλένην καὶ κτήμαθ’ ἅμ’ αὐτῇ
Il,7,351,δώομεν Ἀτρεΐδῃσιν ἄγειν νῦν δ’ὅρκια πιστὰ
Il,7,352,ψευσάμενοι μαχόμεσθα τὼ οὔ νύ τι κέρδιον ἡμῖν
Il,7,353,ἔλπομαι ἐκτελέεσθαι ἵνα μὴ ῥέξομεν ὧδε
Il,7,354,ἤτοι ὅ γ’ὣς εἰπὼν κατ’ ἄρ’ ἕζετο τοῖσι δ’ἀνέστη
Il,7,355,δῖος Ἀλέξανδρος Ἑλένης πόσις ἠϋκόμοιο
Il,7,356,ὅς μιν ἀμειβόμενος ἔπεα πτερόεντα προσηύδα
Il,7,357,Ἀντῆνορ σὺ μὲν οὐκέτ’ ἐμοὶ φίλα ταῦτ’ ἀγορεύεις
Il,7,358,οἶσθα καὶ ἄλλον μῦθον ἀμείνονα τοῦδε νοῆσαι
Il,7,359,εἰ δ’ἐτεὸν δὴ τοῦτον ἀπὸ σπουδῆς ἀγορεύεις
Il,7,360,ἐξ ἄρα δή τοι ἔπειτα θεοὶ φρένας ὤλεσαν αὐτοί
Il,7,361,αὐτὰρ ἐγὼ Τρώεσσι μεθ’ ἱπποδάμοις ἀγορεύσω
Il,7,362,ἀντικρὺ δ’ἀπόφημι γυναῖκα μὲν οὐκ ἀποδώσω
Il,7,363,κτήματα δ’ὅσσ’ ἀγόμην ἐξ Ἄργεος ἡμέτερον δῶ
Il,7,364,πάντ’ ἐθέλω δόμεναι καὶ οἴκοθεν ἄλλ’ ἐπιθεῖναι
Il,7,365,ἤτοι ὅ γ’ὣς εἰπὼν κατ’ ἄρ’ ἕζετο τοῖσι δ’ἀνέστη
Il,7,366,Δαρδανίδης Πρίαμος θεόφιν μήστωρ ἀτάλαντος
Il,7,367,ὅ σφιν ἐϋφρονέων ἀγορήσατο καὶ μετέειπε
Il,7,368,κέκλυτέ μευ Τρῶες καὶ Δάρδανοι ἠδ’ ἐπίκουροι
Il,7,369,ὄφρ’ εἴπω τά με θυμὸς ἐνὶ στήθεσσι κελεύει
Il,7,370,νῦν μὲν δόρπον ἕλεσθε κατὰ πτόλιν ὡς τὸ πάρος περ
Il,7,371,καὶ φυλακῆς μνήσασθε καὶ ἐγρήγορθε ἕκαστος
Il,7,372,ἠῶθεν δ’Ἰδαῖος ἴτω κοίλας ἐπὶ νῆας
Il,7,373,εἰπέμεν Ἀτρεΐδῃς Ἀγαμέμνονι καὶ Μενελάῳ
Il,7,374,μῦθον Ἀλεξάνδροιο τοῦ εἵνεκα νεῖκος ὄρωρε
Il,7,375,καὶ δὲ τόδ’ εἰπέμεναι πυκινὸν ἔπος αἴ κ’ἐθέλωσι
Il,7,376,παύσασθαι πολέμοιο δυσηχέος εἰς ὅ κε νεκροὺς
Il,7,377,κήομεν ὕστερον αὖτε μαχησόμεθ’ εἰς ὅ κε δαίμων
Il,7,378,ἄμμε διακρίνῃ δώῃ δ’ἑτέροισί γε νίκην
Il,7,379,ὣς ἔφαθ’ οἳ δ’ἄρα τοῦ μάλα μὲν κλύον ἠδ’ ἐπίθοντο
Il,7,380,δόρπον ἔπειθ’ εἵλοντο κατὰ στρατὸν ἐν τελέεσσιν
Il,7,381,ἠῶθεν δ’Ἰδαῖος ἔβη κοίλας ἐπὶ νῆας
Il,7,382,τοὺς δ’εὗρ’ εἰν ἀγορῇ Δαναοὺς θεράποντας Ἄρηος
Il,7,383,νηῒ πάρα πρύμνῃ Ἀγαμέμνονος αὐτὰρ ὃ τοῖσι
Il,7,384,στὰς ἐν μέσσοισιν μετεφώνεεν ἠπύτα κῆρυξ
Il,7,385,Ἀτρεΐδη τε καὶ ἄλλοι ἀριστῆες Παναχαιῶν
Il,7,386,ἠνώγει Πρίαμός τε καὶ ἄλλοι Τρῶες ἀγαυοὶ
Il,7,387,εἰπεῖν αἴ κέ περ ὔμμι φίλον καὶ ἡδὺ γένοιτο
Il,7,388,μῦθον Ἀλεξάνδροιο τοῦ εἵνεκα νεῖκος ὄρωρε
Il,7,389,κτήματα μὲν ὅσ’ Ἀλέξανδρος κοίλῃς ἐνὶ νηυσὶν
Il,7,390,ἠγάγετο Τροίηνδ’ ὡς πρὶν ὤφελλ’ ἀπολέσθαι
Il,7,391,πάντ’ ἐθέλει δόμεναι καὶ οἴκοθεν ἄλλ’ ἐπιθεῖναι
Il,7,392,κουριδίην δ’ἄλοχον Μενελάου κυδαλίμοιο
Il,7,393,οὔ φησιν δώσειν ἦ μὴν Τρῶές γε κέλονται
Il,7,394,καὶ δὲ τόδ’ ἠνώγεον εἰπεῖν ἔπος αἴ κ’ἐθέλητε
Il,7,395,παύσασθαι πολέμοιο δυσηχέος εἰς ὅ κε νεκροὺς
Il,7,396,κήομεν ὕστερον αὖτε μαχησόμεθ’ εἰς ὅ κε δαίμων
Il,7,397,ἄμμε διακρίνῃ δώῃ δ’ἑτέροισί γε νίκην
Il,7,398,ὣς ἔφαθ’ οἳ δ’ἄρα πάντες ἀκὴν ἐγένοντο σιωπῇ
Il,7,399,ὀψὲ δὲ δὴ μετέειπε βοὴν ἀγαθὸς Διομήδης
Il,7,400,μήτ’ ἄρ τις νῦν κτήματ’ Ἀλεξάνδροιο δεχέσθω
Il,7,401,μήθ’ Ἑλένην γνωτὸν δὲ καὶ ὃς μάλα νήπιός ἐστιν
Il,7,402,ὡς ἤδη Τρώεσσιν ὀλέθρου πείρατ’ ἐφῆπται
Il,7,403,ὣς ἔφαθ’ οἳ δ’ἄρα πάντες ἐπίαχον υἷες Ἀχαιῶν
Il,7,404,μῦθον ἀγασσάμενοι Διομήδεος ἱπποδάμοιο
Il,7,405,καὶ τότ’ ἄρ’ Ἰδαῖον προσέφη κρείων Ἀγαμέμνων
Il,7,406,Ἰδαῖ’ ἤτοι μῦθον Ἀχαιῶν αὐτὸς ἀκούεις
Il,7,407,ὥς τοι ὑποκρίνονται ἐμοὶ δ’ἐπιανδάνει οὕτως
Il,7,408,ἀμφὶ δὲ νεκροῖσιν κατακαιέμεν οὔ τι μεγαίρω
Il,7,409,οὐ γάρ τις φειδὼ νεκύων κατατεθνηώτων
Il,7,410,γίγνετ’ ἐπεί κε θάνωσι πυρὸς μειλισσέμεν ὦκα
Il,7,411,ὅρκια δὲ Ζεὺς ἴστω ἐρίγδουπος πόσις Ἥρης
Il,7,412,ὣς εἰπὼν τὸ σκῆπτρον ἀνέσχεθε πᾶσι θεοῖσιν
Il,7,413,ἄψορρον δ’Ἰδαῖος ἔβη προτὶ Ἴλιον ἱρήν
Il,7,414,οἳ δ’ἕατ’ εἰν ἀγορῇ Τρῶες καὶ Δαρδανίωνες
Il,7,415,πάντες ὁμηγερέες ποτιδέγμενοι ὁππότ’ ἄρ’ ἔλθοι
Il,7,416,Ἰδαῖος ὃ δ’ἄρ’ ἦλθε καὶ ἀγγελίην ἀπέειπε
Il,7,417,στὰς ἐν μέσσοισιν τοὶ δ’ὁπλίζοντο μάλ’ ὦκα
Il,7,418,ἀμφότερον νέκυάς τ’ἀγέμεν ἕτεροι δὲ μεθ’ ὕλην
Il,7,419,Ἀργεῖοι δ’ἑτέρωθεν ἐϋσσέλμων ἀπὸ νηῶν
Il,7,420,ὀτρύνοντο νέκυς τ’ἀγέμεν ἕτεροι δὲ μεθ’ ὕλην
Il,7,421,Ἠέλιος μὲν ἔπειτα νέον προσέβαλλεν ἀρούρας
Il,7,422,ἐξ ἀκαλαρρείταο βαθυρρόου Ὠκεανοῖο
Il,7,423,οὐρανὸν εἰσανιών οἳ δ’ἤντεον ἀλλήλοισιν
Il,7,424,ἔνθα διαγνῶναι χαλεπῶς ἦν ἄνδρα ἕκαστον
Il,7,425,ἀλλ’ ὕδατι νίζοντες ἄπο βρότον αἱματόεντα
Il,7,426,δάκρυα θερμὰ χέοντες ἀμαξάων ἐπάειραν
Il,7,427,οὐδ’ εἴα κλαίειν Πρίαμος μέγας οἳ δὲ σιωπῇ
Il,7,428,νεκροὺς πυρκαϊῆς ἐπινήνεον ἀχνύμενοι κῆρ
Il,7,429,ἐν δὲ πυρὶ πρήσαντες ἔβαν προτὶ Ἴλιον ἱρήν
Il,7,430,ὣς δ’αὔτως ἑτέρωθεν ἐϋκνήμιδες Ἀχαιοὶ
Il,7,431,νεκροὺς πυρκαϊῆς ἐπινήνεον ἀχνύμενοι κῆρ
Il,7,432,ἐν δὲ πυρὶ πρήσαντες ἔβαν κοίλας ἐπὶ νῆας
Il,7,433,ἦμος δ’οὔτ’ ἄρ πω ἠώς ἔτι δ’ἀμφιλύκη νύξ
Il,7,434,τῆμος ἄρ’ ἀμφὶ πυρὴν κριτὸς ἔγρετο λαὸς Ἀχαιῶν
Il,7,435,τύμβον δ’ἀμφ’ αὐτὴν ἕνα ποίεον ἐξαγαγόντες
Il,7,436,ἄκριτον ἐκ πεδίου ποτὶ δ’αὐτὸν τεῖχος ἔδειμαν
Il,7,437,πύργους θ’ὑψηλούς εἶλαρ νηῶν τε καὶ αὐτῶν
Il,7,438,ἐν δ’αὐτοῖσι πύλας ἐνεποίεον εὖ ἀραρυίας
Il,7,439,ὄφρα δι’ αὐτάων ἱππηλασίη ὁδὸς εἴη
Il,7,440,ἔκτοσθεν δὲ βαθεῖαν ἐπ’ αὐτῷ τάφρον ὄρυξαν
Il,7,441,εὐρεῖαν μεγάλην ἐν δὲ σκόλοπας κατέπηξαν
Il,7,442,ὣς οἳ μὲν πονέοντο κάρη κομόωντες Ἀχαιοί
Il,7,443,οἳ δὲ θεοὶ πὰρ Ζηνὶ καθήμενοι ἀστεροπητῇ
Il,7,444,θηεῦντο μέγα ἔργον Ἀχαιῶν χαλκοχιτώνων
Il,7,445,τοῖσι δὲ μύθων ἦρχε Ποσειδάων ἐνοσίχθων
Il,7,446,Ζεῦ πάτερ ἦ ῥά τίς ἐστι βροτῶν ἐπ’ ἀπείρονα γαῖαν
Il,7,447,ὅς τις ἔτ’ ἀθανάτοισι νόον καὶ μῆτιν ἐνίψει;
Il,7,448,οὐχ ὁράᾳς ὅτι δ’αὖτε κάρη κομόωντες Ἀχαιοὶ
Il,7,449,τεῖχος ἐτειχίσσαντο νεῶν ὕπερ ἀμφὶ δὲ τάφρον
Il,7,450,ἤλασαν οὐδὲ θεοῖσι δόσαν κλειτὰς ἑκατόμβας;
Il,7,451,τοῦ δ’ἤτοι κλέος ἔσται ὅσον τ’ἐπικίδναται ἠώς
Il,7,452,τοῦ δ’ἐπιλήσονται τὸ ἐγὼ καὶ Φοῖβος Ἀπόλλων
Il,7,453,ἥρῳ Λαομέδοντι πολίσσαμεν ἀθλήσαντε
Il,7,454,τὸν δὲ μέγ’ ὀχθήσας προσέφη νεφεληγερέτα Ζεύς
Il,7,455,ὢ πόποι ἐννοσίγαι’ εὐρυσθενές οἷον ἔειπες
Il,7,456,ἄλλός κέν τις τοῦτο θεῶν δείσειε νόημα
Il,7,457,ὃς σέο πολλὸν ἀφαυρότερος χεῖράς τε μένος τε
Il,7,458,σὸν δ’ἤτοι κλέος ἔσται ὅσον τ’ἐπικίδναται ἠώς
Il,7,459,ἄγρει μὰν ὅτ’ ἂν αὖτε κάρη κομόωντες Ἀχαιοὶ
Il,7,460,οἴχωνται σὺν νηυσὶ φίλην ἐς πατρίδα γαῖαν
Il,7,461,τεῖχος ἀναρρήξας τὸ μὲν εἰς ἅλα πᾶν καταχεῦαι
Il,7,462,αὖτις δ’ἠϊόνα μεγάλην ψαμάθοισι καλύψαι
Il,7,463,ὥς κέν τοι μέγα τεῖχος ἀμαλδύνηται Ἀχαιῶν
Il,7,464,ὣς οἳ μὲν τοιαῦτα πρὸς ἀλλήλους ἀγόρευον
Il,7,465,δύσετο δ’ἠέλιος τετέλεστο δὲ ἔργον Ἀχαιῶν
Il,7,466,βουφόνεον δὲ κατὰ κλισίας καὶ δόρπον ἕλοντο
Il,7,467,νῆες δ’ἐκ Λήμνοιο παρέσταν οἶνον ἄγουσαι
Il,7,468,πολλαί τὰς προέηκεν Ἰησονίδης Εὔνηος
Il,7,469,τόν ῥ’ἔτεχ’ Ὑψιπύλη ὑπ’ Ἰήσονι ποιμένι λαῶν
Il,7,470,χωρὶς δ’Ἀτρεΐδῃς Ἀγαμέμνονι καὶ Μενελάῳ
Il,7,471,δῶκεν Ἰησονίδης ἀγέμεν μέθυ χίλια μέτρα
Il,7,472,ἔνθεν οἰνίζοντο κάρη κομόωντες Ἀχαιοί
Il,7,473,ἄλλοι μὲν χαλκῷ ἄλλοι δ’αἴθωνι σιδήρῳ
Il,7,474,ἄλλοι δὲ ῥινοῖς ἄλλοι δ’αὐτῇσι βόεσσιν
Il,7,475,ἄλλοι δ’ἀνδραπόδεσσι τίθεντο δὲ δαῖτα θάλειαν
Il,7,476,παννύχιοι μὲν ἔπειτα κάρη κομόωντες Ἀχαιοὶ
Il,7,477,δαίνυντο Τρῶες δὲ κατὰ πτόλιν ἠδ’ ἐπίκουροι
Il,7,478,παννύχιος δέ σφιν κακὰ μήδετο μητίετα Ζεὺς
Il,7,479,σμερδαλέα κτυπέων τοὺς δὲ χλωρὸν δέος ᾕρει
Il,7,480,οἶνον δ’ἐκ δεπάων χαμάδις χέον οὐδέ τις ἔτλη
Il,7,481,πρὶν πιέειν πρὶν λεῖψαι ὑπερμενέϊ Κρονίωνι
Il,7,482,κοιμήσαντ’ ἄρ’ ἔπειτα καὶ ὕπνου δῶρον ἕλοντο
Il,8,1,Ἠὼς μὲν κροκόπεπλος ἐκίδνατο πᾶσαν ἐπ’ αἶαν
Il,8,2,Ζεὺς δὲ θεῶν ἀγορὴν ποιήσατο τερπικέραυνος
Il,8,3,ἀκροτάτῃ κορυφῇ πολυδειράδος Οὐλύμποιο
Il,8,4,αὐτὸς δέ σφ’ἀγόρευε θεοὶ δ’ὑπὸ πάντες ἄκουον
Il,8,5,κέκλυτέ μευ πάντές τε θεοὶ πᾶσαί τε θέαιναι
Il,8,6,ὄφρ’ εἴπω τά με θυμὸς ἐνὶ στήθεσσι κελεύει
Il,8,7,μήτέ τις οὖν θήλεια θεὸς τό γε μήτέ τις ἄρσην
Il,8,8,πειράτω διακέρσαι ἐμὸν ἔπος ἀλλ’ ἅμα πάντες
Il,8,9,αἰνεῖτ’ ὄφρα τάχιστα τελευτήσω τάδε ἔργα
Il,8,10,ὃν δ’ἂν ἐγὼν ἀπάνευθε θεῶν ἐθέλοντα νοήσω
Il,8,11,ἐλθόντ’ ἢ Τρώεσσιν ἀρηγέμεν ἢ Δαναοῖσι
Il,8,12,πληγεὶς οὐ κατὰ κόσμον ἐλεύσεται Οὔλυμπον δέ
Il,8,13,ἤ μιν ἑλὼν ῥίψω ἐς Τάρταρον ἠερόεντα
Il,8,14,τῆλε μάλ’ ἧχι βάθιστον ὑπὸ χθονός ἐστι βέρεθρον
Il,8,15,ἔνθα σιδήρειαί τε πύλαι καὶ χάλκεος οὐδός
Il,8,16,τόσσον ἔνερθ’ Ἀΐδεω ὅσον οὐρανός ἐστ’ ἀπὸ γαίης
Il,8,17,γνώσετ’ ἔπειθ’ ὅσον εἰμὶ θεῶν κάρτιστος ἁπάντων
Il,8,18,εἰ δ’ἄγε πειρήσασθε θεοὶ ἵνα εἴδετε πάντες
Il,8,19,σειρὴν χρυσείην ἐξ οὐρανόθεν κρεμάσαντες
Il,8,20,πάντές τ’ἐξάπτεσθε θεοὶ πᾶσαί τε θέαιναι
Il,8,21,ἀλλ’ οὐκ ἂν ἐρύσαιτ’ ἐξ οὐρανόθεν πεδίον δὲ
Il,8,22,Ζῆν’ ὕπατον μήστωρ’ οὐδ’ εἰ μάλα πολλὰ κάμοιτε
Il,8,23,ἀλλ’ ὅτε δὴ καὶ ἐγὼ πρόφρων ἐθέλοιμι ἐρύσσαι
Il,8,24,αὐτῇ κεν γαίῃ ἐρύσαιμ’ αὐτῇ τε θαλάσσῃ
Il,8,25,σειρὴν μέν κεν ἔπειτα περὶ ῥίον Οὐλύμποιο
Il,8,26,δησαίμην τὰ δέ κ’αὖτε μετήορα πάντα γένοιτο
Il,8,27,τόσσον ἐγὼ περί τ’εἰμὶ θεῶν περί τ’εἴμ’ ἀνθρώπων
Il,8,28,ὣς ἔφαθ’ οἱ δ’ἄρα πάντες ἀκὴν ἐγένοντο σιωπῇ
Il,8,29,μῦθον ἀγασσάμενοι μάλα γὰρ κρατερῶς ἀγόρευσεν
Il,8,30,ὀψὲ δὲ δὴ μετέειπε θεὰ γλαυκῶπις Ἀθήνη
Il,8,31,ὦ πάτερ ἡμέτερε Κρονίδη ὕπατε κρειόντων
Il,8,32,εὖ νυ καὶ ἡμεῖς ἴδμεν ὅ τοι σθένος οὐκ ἐπιεικτόν
Il,8,33,ἀλλ’ ἔμπης Δαναῶν ὀλοφυρόμεθ’ αἰχμητάων
Il,8,34,οἵ κεν δὴ κακὸν οἶτον ἀναπλήσαντες ὄλωνται
Il,8,35,ἀλλ’ ἤτοι πολέμου μὲν ἀφεξόμεθ’ ὡς σὺ κελεύεις
Il,8,36,βουλὴν δ’Ἀργείοις ὑποθησόμεθ’ ἥ τις ὀνήσει
Il,8,37,ὡς μὴ πάντες ὄλωνται ὀδυσσαμένοιο τεοῖο
Il,8,38,τὴν δ’ἐπιμειδήσας προσέφη νεφεληγερέτα Ζεύς
Il,8,39,θάρσει Τριτογένεια φίλον τέκος οὔ νύ τι θυμῷ
Il,8,40,πρόφρονι μυθέομαι ἐθέλω δέ τοι ἤπιος εἶναι
Il,8,41,ὣς εἰπὼν ὑπ’ ὄχεσφι τιτύσκετο χαλκόποδ’ ἵππω
Il,8,42,ὠκυπέτα χρυσέῃσιν ἐθείρῃσιν κομόωντε
Il,8,43,χρυσὸν δ’αὐτὸς ἔδυνε περὶ χροΐ γέντο δ’ἱμάσθλην
Il,8,44,χρυσείην εὔτυκτον ἑοῦ δ’ἐπεβήσετο δίφρου
Il,8,45,μάστιξεν δ’ἐλάαν τὼ δ’οὐκ ἀέκοντε πετέσθην
Il,8,46,μεσσηγὺς γαίης τε καὶ οὐρανοῦ ἀστερόεντος
Il,8,47,Ἴδην δ’ἵκανεν πολυπίδακα μητέρα θηρῶν
Il,8,48,Γάργαρον ἔνθά τέ οἱ τέμενος βωμός τε θυήεις
Il,8,49,ἔνθ’ ἵππους ἔστησε πατὴρ ἀνδρῶν τε θεῶν τε
Il,8,50,λύσας ἐξ ὀχέων κατὰ δ’ἠέρα πουλὺν ἔχευεν
Il,8,51,αὐτὸς δ’ἐν κορυφῇσι καθέζετο κύδεϊ γαίων
Il,8,52,εἰσορόων Τρώων τε πόλιν καὶ νῆας Ἀχαιῶν
Il,8,53,οἳ δ’ἄρα δεῖπνον ἕλοντο κάρη κομόωντες Ἀχαιοὶ
Il,8,54,ῥίμφα κατὰ κλισίας ἀπὸ δ’αὐτοῦ θωρήσσοντο
Il,8,55,Τρῶες δ’αὖθ’ ἑτέρωθεν ἀνὰ πτόλιν ὁπλίζοντο
Il,8,56,παυρότεροι μέμασαν δὲ καὶ ὧς ὑσμῖνι μάχεσθαι
Il,8,57,χρειοῖ ἀναγκαίῃ πρό τε παίδων καὶ πρὸ γυναικῶν
Il,8,58,πᾶσαι δ’ὠΐγνυντο πύλαι ἐκ δ’ἔσσυτο λαός
Il,8,59,πεζοί θ’ἱππῆές τε πολὺς δ’ὀρυμαγδὸς ὀρώρει
Il,8,60,οἳ δ’ὅτε δή ῥ’ἐς χῶρον ἕνα ξυνιόντες ἵκοντο
Il,8,61,σύν ῥ’ἔβαλον ῥινούς σὺν δ’ἔγχεα καὶ μένε’ ἀνδρῶν
Il,8,62,χαλκεοθωρήκων ἀτὰρ ἀσπίδες ὀμφαλόεσσαι
Il,8,63,ἔπληντ’ ἀλλήλῃσι πολὺς δ’ὀρυμαγδὸς ὀρώρει
Il,8,64,ἔνθα δ’ἅμ’ οἰμωγή τε καὶ εὐχωλὴ πέλεν ἀνδρῶν
Il,8,65,ὀλλύντων τε καὶ ὀλλυμένων ῥέε δ’αἵματι γαῖα
Il,8,66,ὄφρα μὲν ἠὼς ἦν καὶ ἀέξετο ἱερὸν ἦμαρ
Il,8,67,τόφρα μάλ’ ἀμφοτέρων βέλε’ ἥπτετο πῖπτε δὲ λαός
Il,8,68,ἦμος δ’Ἠέλιος μέσον οὐρανὸν ἀμφιβεβήκει
Il,8,69,καὶ τότε δὴ χρύσεια πατὴρ ἐτίταινε τάλαντα
Il,8,70,ἐν δ’ἐτίθει δύο κῆρε τανηλεγέος θανάτοιο
Il,8,71,Τρώων θ’ἱπποδάμων καὶ Ἀχαιῶν χαλκοχιτώνων
Il,8,72,ἕλκε δὲ μέσσα λαβών ῥέπε δ’αἴσιμον ἦμαρ Ἀχαιῶν
Il,8,73,αἳ μὲν Ἀχαιῶν κῆρες ἐπὶ χθονὶ πουλυβοτείρῃ
Il,8,74,ἑζέσθην Τρώων δὲ πρὸς οὐρανὸν εὐρὺν ἄερθεν
Il,8,75,αὐτὸς δ’ἐξ Ἴδης μεγάλ’ ἔκτυπε δαιόμενον δὲ
Il,8,76,ἧκε σέλας μετὰ λαὸν Ἀχαιῶν οἳ δὲ ἰδόντες
Il,8,77,θάμβησαν καὶ πάντας ὑπὸ χλωρὸν δέος εἷλεν
Il,8,78,ἔνθ’ οὔτ’ Ἰδομενεὺς τλῆ μίμνειν οὔτ’ Ἀγαμέμνων
Il,8,79,οὔτε δύ’ Αἴαντες μενέτην θεράποντες Ἄρηος
Il,8,80,Νέστωρ οἶος ἔμιμνε Γερήνιος οὖρος Ἀχαιῶν
Il,8,81,οὔ τι ἑκών ἀλλ’ ἵππος ἐτείρετο τὸν βάλεν ἰῷ
Il,8,82,δῖος Ἀλέξανδρος Ἑλένης πόσις ἠϋκόμοιο
Il,8,83,ἄκρην κὰκ κορυφήν ὅθι τε πρῶται τρίχες ἵππων
Il,8,84,κρανίῳ ἐμπεφύασι μάλιστα δὲ καίριόν ἐστιν
Il,8,85,ἀλγήσας δ’ἀνέπαλτο βέλος δ’εἰς ἐγκέφαλον δῦ
Il,8,86,σὺν δ’ἵππους ἐτάραξε κυλινδόμενος περὶ χαλκῷ
Il,8,87,ὄφρ’ ὁ γέρων ἵπποιο παρηορίας ἀπέταμνε
Il,8,88,φασγάνῳ ἀΐσσων τόφρ’ Ἕκτορος ὠκέες ἵπποι
Il,8,89,ἦλθον ἀν’ ἰωχμὸν θρασὺν ἡνίοχον φορέοντες
Il,8,90,Ἕκτορα καί νύ κεν ἔνθ’ ὁ γέρων ἀπὸ θυμὸν ὄλεσσεν
Il,8,91,εἰ μὴ ἄρ’ ὀξὺ νόησε βοὴν ἀγαθὸς Διομήδης
Il,8,92,σμερδαλέον δ’ἐβόησεν ἐποτρύνων Ὀδυσῆα
Il,8,93,διογενὲς Λαερτιάδη πολυμήχαν’ Ὀδυσσεῦ
Il,8,94,πῇ φεύγεις μετὰ νῶτα βαλὼν κακὸς ὣς ἐν ὁμίλῳ;
Il,8,95,μή τίς τοι φεύγοντι μεταφρένῳ ἐν δόρυ πήξῃ
Il,8,96,ἀλλὰ μέν’ ὄφρα γέροντος ἀπώσομεν ἄγριον ἄνδρα
Il,8,97,ὣς ἔφατ’ οὐδ’ ἐσάκουσε πολύτλας δῖος Ὀδυσσεύς
Il,8,98,ἀλλὰ παρήϊξεν κοίλας ἐπὶ νῆας Ἀχαιῶν
Il,8,99,Τυδεΐδης δ’αὐτός περ ἐὼν προμάχοισιν ἐμίχθη
Il,8,100,στῆ δὲ πρόσθ’ ἵππων Νηληϊάδαο γέροντος
Il,8,101,καί μιν φωνήσας ἔπεα πτερόεντα προσηύδα
Il,8,102,ὦ γέρον ἦ μάλα δή σε νέοι τείρουσι μαχηταί
Il,8,103,σὴ δὲ βίη λέλυται χαλεπὸν δέ σε γῆρας ὀπάζει
Il,8,104,ἠπεδανὸς δέ νύ τοι θεράπων βραδέες δέ τοι ἵπποι
Il,8,105,ἀλλ’ ἄγ’ ἐμῶν ὀχέων ἐπιβήσεο ὄφρα ἴδηαι
Il,8,106,οἷοι Τρώϊοι ἵπποι ἐπιστάμενοι πεδίοιο
Il,8,107,κραιπνὰ μάλ’ ἔνθα καὶ ἔνθα διωκέμεν ἠδὲ φέβεσθαι
Il,8,108,οὕς ποτ’ ἀπ’ Αἰνείαν ἑλόμην μήστωρε φόβοιο
Il,8,109,τούτω μὲν θεράποντε κομείτων τώδε δὲ νῶϊ
Il,8,110,Τρωσὶν ἐφ’ ἱπποδάμοις ἰθύνομεν ὄφρα καὶ Ἕκτωρ
Il,8,111,εἴσεται εἰ καὶ ἐμὸν δόρυ μαίνεται ἐν παλάμῃσιν
Il,8,112,ὣς ἔφατ’ οὐδ’ ἀπίθησε Γερήνιος ἱππότα Νέστωρ
Il,8,113,Νεστορέας μὲν ἔπειθ’ ἵππους θεράποντε κομείτην
Il,8,114,ἴφθιμοι Σθένελός τε καὶ Εὐρυμέδων ἀγαπήνωρ
Il,8,115,τὼ δ’εἰς ἀμφοτέρω Διομήδεος ἅρματα βήτην
Il,8,116,Νέστωρ δ’ἐν χείρεσσι λάβ’ ἡνία σιγαλόεντα
Il,8,117,μάστιξεν δ’ἵππους τάχα δ’Ἕκτορος ἄγχι γένοντο
Il,8,118,τοῦ δ’ἰθὺς μεμαῶτος ἀκόντισε Τυδέος υἱός
Il,8,119,καὶ τοῦ μέν ῥ’ἀφάμαρτεν ὃ δ’ἡνίοχον θεράποντα
Il,8,120,υἱὸν ὑπερθύμου Θηβαίου Ἠνιοπῆα
Il,8,121,ἵππων ἡνί’ ἔχοντα βάλε στῆθος παρὰ μαζόν
Il,8,122,ἤριπε δ’ἐξ ὀχέων ὑπερώησαν δέ οἱ ἵπποι
Il,8,123,ὠκύποδες τοῦ δ’αὖθι λύθη ψυχή τε μένος τε
Il,8,124,Ἕκτορα δ’αἰνὸν ἄχος πύκασε φρένας ἡνιόχοιο
Il,8,125,τὸν μὲν ἔπειτ’ εἴασε καὶ ἀχνύμενός περ ἑταίρου
Il,8,126,κεῖσθαι ὃ δ’ἡνίοχον μέθεπε θρασύν οὐδ’ ἄρ’ ἔτι δὴν
Il,8,127,ἵππω δευέσθην σημάντορος αἶψα γὰρ εὗρεν
Il,8,128,Ἰφιτίδην Ἀρχεπτόλεμον θρασύν ὅν ῥα τόθ’ ἵππων
Il,8,129,ὠκυπόδων ἐπέβησε δίδου δέ οἱ ἡνία χερσίν
Il,8,130,ἔνθά κε λοιγὸς ἔην καὶ ἀμήχανα ἔργα γένοντο
Il,8,131,καί νύ κε σήκασθεν κατὰ Ἴλιον ἠΰτε ἄρνες
Il,8,132,εἰ μὴ ἄρ’ ὀξὺ νόησε πατὴρ ἀνδρῶν τε θεῶν τε
Il,8,133,βροντήσας δ’ἄρα δεινὸν ἀφῆκ’ ἀργῆτα κεραυνόν
Il,8,134,κὰδ δὲ πρόσθ’ ἵππων Διομήδεος ἧκε χαμᾶζε
Il,8,135,δεινὴ δὲ φλὸξ ὦρτο θεείου καιομένοιο
Il,8,136,τὼ δ’ἵππω δείσαντε καταπτήτην ὑπ’ ὄχεσφι
Il,8,137,Νέστορα δ’ἐκ χειρῶν φύγον ἡνία σιγαλόεντα
Il,8,138,δεῖσε δ’ὅ γ’ἐν θυμῷ Διομήδεα δὲ προσέειπε
Il,8,139,Τυδεΐδη ἄγε δ’αὖτε φόβον δ’ἔχε μώνυχας ἵππους
Il,8,140,ἦ οὐ γιγνώσκεις ὅ τοι ἐκ Διὸς οὐχ ἕπετ’ ἀλκή;
Il,8,141,νῦν μὲν γὰρ τούτῳ Κρονίδης Ζεὺς κῦδος ὀπάζει
Il,8,142,σήμερον ὕστερον αὖτε καὶ ἡμῖν αἴ κ’ἐθέλῃσι
Il,8,143,δώσει ἀνὴρ δέ κεν οὔ τι Διὸς νόον εἰρύσσαιτο
Il,8,144,οὐδὲ μάλ’ ἴφθιμος ἐπεὶ ἦ πολὺ φέρτερός ἐστι
Il,8,145,τὸν δ’ἠμείβετ’ ἔπειτα βοὴν ἀγαθὸς Διομήδης
Il,8,146,ναὶ δὴ ταῦτά γε πάντα γέρον κατὰ μοῖραν ἔειπες
Il,8,147,ἀλλὰ τόδ’ αἰνὸν ἄχος κραδίην καὶ θυμὸν ἱκάνει
Il,8,148,Ἕκτωρ γάρ ποτε φήσει ἐνὶ Τρώεσσ’ ἀγορεύων
Il,8,149,Τυδεΐδης ὑπ’ ἐμεῖο φοβεύμενος ἵκετο νῆας
Il,8,150,ὥς ποτ’ ἀπειλήσει τότε μοι χάνοι εὐρεῖα χθών
Il,8,151,τὸν δ’ἠμείβετ’ ἔπειτα Γερήνιος ἱππότα Νέστωρ
Il,8,152,ὤ μοι Τυδέος υἱὲ δαΐφρονος οἷον ἔειπες
Il,8,153,εἴ περ γάρ σ’Ἕκτωρ γε κακὸν καὶ ἀνάλκιδα φήσει
Il,8,154,ἀλλ’ οὐ πείσονται Τρῶες καὶ Δαρδανίωνες
Il,8,155,καὶ Τρώων ἄλοχοι μεγαθύμων ἀσπιστάων
Il,8,156,τάων ἐν κονίῃσι βάλες θαλεροὺς παρακοίτας
Il,8,157,ὣς ἄρα φωνήσας φύγαδε τράπε μώνυχας ἵππους
Il,8,158,αὖτις ἀν’ ἰωχμόν ἐπὶ δὲ Τρῶές τε καὶ Ἕκτωρ
Il,8,159,ἠχῇ θεσπεσίῃ βέλεα στονόεντα χέοντο
Il,8,160,τῷ δ’ἐπὶ μακρὸν ἄϋσε μέγας κορυθαίολος Ἕκτωρ
Il,8,161,Τυδεΐδη περὶ μέν σε τίον Δαναοὶ ταχύπωλοι
Il,8,162,ἕδρῃ τε κρέασίν τε ἰδὲ πλείοις δεπάεσσι
Il,8,163,νῦν δέ σ’ἀτιμήσουσι γυναικὸς ἄρ’ ἀντὶ τέτυξο
Il,8,164,ἔρρε κακὴ γλήνη ἐπεὶ οὐκ εἴξαντος ἐμεῖο
Il,8,165,πύργων ἡμετέρων ἐπιβήσεαι οὐδὲ γυναῖκας
Il,8,166,ἄξεις ἐν νήεσσι πάρος τοι δαίμονα δώσω
Il,8,167,ὣς φάτο Τυδεΐδης δὲ διάνδιχα μερμήριξεν
Il,8,168,ἵππους τε στρέψαι καὶ ἐναντίβιον μαχέσασθαι
Il,8,169,τρὶς μὲν μερμήριξε κατὰ φρένα καὶ κατὰ θυμόν
Il,8,170,τρὶς δ’ἄρ’ ἀπ’ Ἰδαίων ὀρέων κτύπε μητίετα Ζεὺς
Il,8,171,σῆμα τιθεὶς Τρώεσσι μάχης ἑτεραλκέα νίκην
Il,8,172,Ἕκτωρ δὲ Τρώεσσιν ἐκέκλετο μακρὸν ἀΰσας
Il,8,173,Τρῶες καὶ Λύκιοι καὶ Δάρδανοι ἀγχιμαχηταὶ
Il,8,174,ἀνέρες ἔστε φίλοι μνήσασθε δὲ θούριδος ἀλκῆς
Il,8,175,γιγνώσκω δ’ὅτι μοι πρόφρων κατένευσε Κρονίων
Il,8,176,νίκην καὶ μέγα κῦδος ἀτὰρ Δαναοῖσί γε πῆμα
Il,8,177,νήπιοι οἳ ἄρα δὴ τάδε τείχεα μηχανόωντο
Il,8,178,ἀβλήχρ’ οὐδενόσωρα τὰ δ’οὐ μένος ἁμὸν ἐρύξει
Il,8,179,ἵπποι δὲ ῥέα τάφρον ὑπερθορέονται ὀρυκτήν
Il,8,180,ἀλλ’ ὅτε κεν δὴ νηυσὶν ἔπι γλαφυρῇσι γένωμαι
Il,8,181,μνημοσύνη τις ἔπειτα πυρὸς δηίοιο γενέσθω
Il,8,182,ὡς πυρὶ νῆας ἐνιπρήσω κτείνω δὲ καὶ αὐτοὺς
Il,8,183,Ἀργείους παρὰ νηυσὶν ἀτυζομένους ὑπὸ καπνοῦ
Il,8,184,ὣς εἰπὼν ἵπποισιν ἐκέκλετο φώνησέν τε
Il,8,185,Ξάνθέ τε καὶ σὺ Πόδαργε καὶ Αἴθων Λάμπέ τε δῖε
Il,8,186,νῦν μοι τὴν κομιδὴν ἀποτίνετον ἣν μάλα πολλὴν
Il,8,187,Ἀνδρομάχη θυγάτηρ μεγαλήτορος Ἠετίωνος
Il,8,188,ὑμῖν πὰρ προτέροισι μελίφρονα πυρὸν ἔθηκεν
Il,8,189,οἶνόν τ’ἐγκεράσασα πιεῖν ὅτε θυμὸς ἀνώγοι
Il,8,190,ἢ ἐμοί ὅς πέρ οἱ θαλερὸς πόσις εὔχομαι εἶναι
Il,8,191,ἀλλ’ ἐφομαρτεῖτον καὶ σπεύδετον ὄφρα λάβωμεν
Il,8,192,ἀσπίδα Νεστορέην τῆς νῦν κλέος οὐρανὸν ἵκει
Il,8,193,πᾶσαν χρυσείην ἔμεναι κανόνας τε καὶ αὐτήν
Il,8,194,αὐτὰρ ἀπ’ ὤμοιιν Διομήδεος ἱπποδάμοιο
Il,8,195,δαιδάλεον θώρηκα τὸν Ἥφαιστος κάμε τεύχων
Il,8,196,εἰ τούτω κε λάβοιμεν ἐελποίμην κεν Ἀχαιοὺς
Il,8,197,αὐτονυχὶ νηῶν ἐπιβησέμεν ὠκειάων
Il,8,198,ὣς ἔφατ’ εὐχόμενος νεμέσησε δὲ πότνια Ἥρη
Il,8,199,σείσατο δ’εἰνὶ θρόνῳ ἐλέλιξε δὲ μακρὸν Ὄλυμπον
Il,8,200,καί ῥα Ποσειδάωνα μέγαν θεὸν ἀντίον ηὔδα
Il,8,201,ὢ πόποι ἐννοσίγαι’ εὐρυσθενές οὐδέ νυ σοί περ
Il,8,202,ὀλλυμένων Δαναῶν ὀλοφύρεται ἐν φρεσὶ θυμός
Il,8,203,οἳ δέ τοι εἰς Ἑλίκην τε καὶ Αἰγὰς δῶρ’ ἀνάγουσι
Il,8,204,πολλά τε καὶ χαρίεντα σὺ δέ σφισι βούλεο νίκην
Il,8,205,εἴ περ γάρ κ’ἐθέλοιμεν ὅσοι Δαναοῖσιν ἀρωγοί
Il,8,206,Τρῶας ἀπώσασθαι καὶ ἐρυκέμεν εὐρύοπα Ζῆν
Il,8,207,αὐτοῦ κ’ἔνθ’ ἀκάχοιτο καθήμενος οἶος ἐν Ἴδῃ
Il,8,208,τὴν δὲ μέγ’ ὀχθήσας προσέφη κρείων ἐνοσίχθων
Il,8,209,Ἥρη ἀπτοεπὲς ποῖον τὸν μῦθον ἔειπες
Il,8,210,οὐκ ἂν ἔγωγ’ ἐθέλοιμι Διὶ Κρονίωνι μάχεσθαι
Il,8,211,ἡμέας τοὺς ἄλλους ἐπεὶ ἦ πολὺ φέρτερός ἐστιν
Il,8,212,ὣς οἳ μὲν τοιαῦτα πρὸς ἀλλήλους ἀγόρευον
Il,8,213,τῶν δ’ὅσον ἐκ νηῶν ἀπὸ πύργου τάφρος ἔεργε
Il,8,214,πλῆθεν ὁμῶς ἵππων τε καὶ ἀνδρῶν ἀσπιστάων
Il,8,215,εἰλομένων εἴλει δὲ θοῷ ἀτάλαντος Ἄρηϊ
Il,8,216,Ἕκτωρ Πριαμίδης ὅτε οἱ Ζεὺς κῦδος ἔδωκε
Il,8,217,καί νύ κ’ἐνέπρησεν πυρὶ κηλέῳ νῆας ἐΐσας
Il,8,218,εἰ μὴ ἐπὶ φρεσὶ θῆκ’ Ἀγαμέμνονι πότνια Ἥρη
Il,8,219,αὐτῷ ποιπνύσαντι θοῶς ὀτρῦναι Ἀχαιούς
Il,8,220,βῆ δ’ἰέναι παρά τε κλισίας καὶ νῆας Ἀχαιῶν
Il,8,221,πορφύρεον μέγα φᾶρος ἔχων ἐν χειρὶ παχείῃ
Il,8,222,στῆ δ’ἐπ’ Ὀδυσσῆος μεγακήτεϊ νηῒ μελαίνῃ
Il,8,223,ἥ ῥ’ἐν μεσσάτῳ ἔσκε γεγωνέμεν ἀμφοτέρωσε
Il,8,224,ἠμὲν ἐπ’ Αἴαντος κλισίας Τελαμωνιάδαο
Il,8,225,ἠδ’ ἐπ’ Ἀχιλλῆος τοί ῥ’ἔσχατα νῆας ἐΐσας
Il,8,226,εἴρυσαν ἠνορέῃ πίσυνοι καὶ κάρτεϊ χειρῶν
Il,8,227,ἤϋσεν δὲ διαπρύσιον Δαναοῖσι γεγωνώς
Il,8,228,αἰδὼς Ἀργεῖοι κάκ’ ἐλέγχεα εἶδος ἀγητοί
Il,8,229,πῇ ἔβαν εὐχωλαί ὅτε δὴ φάμεν εἶναι ἄριστοι
Il,8,230,ἃς ὁπότ’ ἐν Λήμνῳ κενεαυχέες ἠγοράασθε
Il,8,231,ἔσθοντες κρέα πολλὰ βοῶν ὀρθοκραιράων
Il,8,232,πίνοντες κρητῆρας ἐπιστεφέας οἴνοιο
Il,8,233,Τρώων ἄνθ’ ἑκατόν τε διηκοσίων τε ἕκαστος
Il,8,234,στήσεσθ’ ἐν πολέμῳ νῦν δ’οὐδ’ ἑνὸς ἄξιοί εἰμεν
Il,8,235,Ἕκτορος ὃς τάχα νῆας ἐνιπρήσει πυρὶ κηλέῳ
Il,8,236,Ζεῦ πάτερ ἦ ῥά τιν’ ἤδη ὑπερμενέων βασιλήων
Il,8,237,τῇδ’ ἄτῃ ἄασας καί μιν μέγα κῦδος ἀπηύρας;
Il,8,238,οὐ μὲν δή ποτέ φημι τεὸν περικαλλέα βωμὸν
Il,8,239,νηῒ πολυκλήϊδι παρελθέμεν ἐνθάδε ἔρρων
Il,8,240,ἀλλ’ ἐπὶ πᾶσι βοῶν δημὸν καὶ μηρί’ ἔκηα
Il,8,241,ἱέμενος Τροίην εὐτείχεον ἐξαλαπάξαι
Il,8,242,ἀλλὰ Ζεῦ τόδε πέρ μοι ἐπικρήηνον ἐέλδωρ
Il,8,243,αὐτοὺς δή περ ἔασον ὑπεκφυγέειν καὶ ἀλύξαι
Il,8,244,μηδ’ οὕτω Τρώεσσιν ἔα δάμνασθαι Ἀχαιούς
Il,8,245,ὣς φάτο τὸν δὲ πατὴρ ὀλοφύρατο δάκρυ χέοντα
Il,8,246,νεῦσε δέ οἱ λαὸν σόον ἔμμεναι οὐδ’ ἀπολέσθαι
Il,8,247,αὐτίκα δ’αἰετὸν ἧκε τελειότατον πετεηνῶν
Il,8,248,νεβρὸν ἔχοντ’ ὀνύχεσσι τέκος ἐλάφοιο ταχείης
Il,8,249,πὰρ δὲ Διὸς βωμῷ περικαλλέϊ κάββαλε νεβρόν
Il,8,250,ἔνθα πανομφαίῳ Ζηνὶ ῥέζεσκον Ἀχαιοί
Il,8,251,οἳ δ’ὡς οὖν εἴδονθ’ ὅ τ’ἄρ’ ἐκ Διὸς ἤλυθεν ὄρνις
Il,8,252,μᾶλλον ἐπὶ Τρώεσσι θόρον μνήσαντο δὲ χάρμης
Il,8,253,ἔνθ’ οὔ τις πρότερος Δαναῶν πολλῶν περ ἐόντων
Il,8,254,εὔξατο Τυδεΐδαο πάρος σχέμεν ὠκέας ἵππους
Il,8,255,τάφρου τ’ἐξελάσαι καὶ ἐναντίβιον μαχέσασθαι
Il,8,256,ἀλλὰ πολὺ πρῶτος Τρώων ἕλεν ἄνδρα κορυστὴν
Il,8,257,Φραδμονίδην Ἀγέλαον ὃ μὲν φύγαδ’ ἔτραπεν ἵππους
Il,8,258,τῷ δὲ μεταστρεφθέντι μεταφρένῳ ἐν δόρυ πῆξεν
Il,8,259,ὤμων μεσσηγύς διὰ δὲ στήθεσφιν ἔλασσεν
Il,8,260,ἤριπε δ’ἐξ ὀχέων ἀράβησε δὲ τεύχε’ ἐπ’ αὐτῷ
Il,8,261,τὸν δὲ μετ’ Ἀτρεΐδαι Ἀγαμέμνων καὶ Μενέλαος
Il,8,262,τοῖσι δ’ἐπ’ Αἴαντες θοῦριν ἐπιειμένοι ἀλκήν
Il,8,263,τοῖσι δ’ἐπ’ Ἰδομενεὺς καὶ ὀπάων Ἰδομενῆος
Il,8,264,Μηριόνης ἀτάλαντος Ἐνυαλίῳ ἀνδρειφόντῃ
Il,8,265,τοῖσι δ’ἐπ’ Εὐρύπυλος Εὐαίμονος ἀγλαὸς υἱός
Il,8,266,Τεῦκρος δ’εἴνατος ἦλθε παλίντονα τόξα τιταίνων
Il,8,267,στῆ δ’ἄρ’ ὑπ’ Αἴαντος σάκεϊ Τελαμωνιάδαο
Il,8,268,ἔνθ’ Αἴας μὲν ὑπεξέφερεν σάκος αὐτὰρ ὅ γ’ἥρως
Il,8,269,παπτήνας ἐπεὶ ἄρ τιν’ ὀϊστεύσας ἐν ὁμίλῳ
Il,8,270,βεβλήκοι ὃ μὲν αὖθι πεσὼν ἀπὸ θυμὸν ὄλεσσεν
Il,8,271,αὐτὰρ ὃ αὖτις ἰὼν πάϊς ὣς ὑπὸ μητέρα δύσκεν
Il,8,272,εἰς Αἴανθ’ ὃ δέ μιν σάκεϊ κρύπτασκε φαεινῷ
Il,8,273,ἔνθα τίνα πρῶτον Τρώων ἕλε Τεῦκρος ἀμύμων;
Il,8,274,Ὀρσίλοχον μὲν πρῶτα καὶ Ὄρμενον ἠδ’ Ὀφελέστην
Il,8,275,Δαίτορά τε Χρομίον τε καὶ ἀντίθεον Λυκοφόντην
Il,8,276,καὶ Πολυαιμονίδην Ἀμοπάονα καὶ Μελάνιππον
Il,8,277,πάντας ἐπασσυτέρους πέλασε χθονὶ πουλυβοτείρῃ
Il,8,278,τὸν δὲ ἰδὼν γήθησεν ἄναξ ἀνδρῶν Ἀγαμέμνων
Il,8,279,τόξου ἄπο κρατεροῦ Τρώων ὀλέκοντα φάλαγγας
Il,8,280,στῆ δὲ παρ’ αὐτὸν ἰὼν καί μιν πρὸς μῦθον ἔειπε
Il,8,281,Τεῦκρε φίλη κεφαλή Τελαμώνιε κοίρανε λαῶν
Il,8,282,βάλλ’ οὕτως αἴ κέν τι φόως Δαναοῖσι γένηαι
Il,8,283,πατρί τε σῷ Τελαμῶνι ὅ σ’ἔτρεφε τυτθὸν ἐόντα
Il,8,284,καί σε νόθον περ ἐόντα κομίσσατο ᾧ ἐνὶ οἴκῳ
Il,8,285,τὸν καὶ τηλόθ’ ἐόντα ἐϋκλείης ἐπίβησον
Il,8,286,σοὶ δ’ἐγὼ ἐξερέω ὡς καὶ τετελεσμένον ἔσται
Il,8,287,αἴ κέν μοι δώῃ Ζεύς τ’αἰγίοχος καὶ Ἀθήνη
Il,8,288,Ἰλίου ἐξαλαπάξαι ἐϋκτίμενον πτολίεθρον
Il,8,289,πρώτῳ τοι μετ’ ἐμὲ πρεσβήϊον ἐν χερὶ θήσω
Il,8,290,ἢ τρίποδ’ ἠὲ δύω ἵππους αὐτοῖσιν ὄχεσφιν
Il,8,291,ἠὲ γυναῖχ’ ἥ κέν τοι ὁμὸν λέχος εἰσαναβαίνοι
Il,8,292,τὸν δ’ἀπαμειβόμενος προσεφώνεε Τεῦκρος ἀμύμων
Il,8,293,Ἀτρεΐδη κύδιστε τί με σπεύδοντα καὶ αὐτὸν
Il,8,294,ὀτρύνεις; οὐ μέν τοι ὅση δύναμίς γε πάρεστι
Il,8,295,παύομαι ἀλλ’ ἐξ οὗ προτὶ Ἴλιον ὠσάμεθ’ αὐτοὺς
Il,8,296,ἐκ τοῦ δὴ τόξοισι δεδεγμένος ἄνδρας ἐναίρω
Il,8,297,ὀκτὼ δὴ προέηκα τανυγλώχινας ὀϊστούς
Il,8,298,πάντες δ’ἐν χροῂ πῆχθεν ἀρηϊθόων ἀιζηῶν
Il,8,299,τοῦτον δ’οὐ δύναμαι βαλέειν κύνα λυσσητῆρα
Il,8,300,ἦ ῥα καὶ ἄλλον ὀϊστὸν ἀπὸ νευρῆφιν ἴαλλεν
Il,8,301,Ἕκτορος ἀντικρύ βαλέειν δέ ἑ ἵετο θυμός
Il,8,302,καὶ τοῦ μέν ῥ’ἀφάμαρθ’ ὃ δ’ἀμύμονα Γοργυθίωνα
Il,8,303,υἱὸν ἐῢν Πριάμοιο κατὰ στῆθος βάλεν ᾇῷ
Il,8,304,τόν ῥ’ἐξ Αἰσύμηθεν ὀπυιομένη τέκε μήτηρ
Il,8,305,καλὴ Καστιάνειρα δέμας ἐϊκυῖα θεῇσι
Il,8,306,μήκων δ’ὡς ἑτέρωσε κάρη βάλεν ἥ τ’ἐνὶ κήπῳ
Il,8,307,καρπῷ βριθομένη νοτίῃσί τε εἰαρινῇσιν
Il,8,308,ὣς ἑτέρωσ’ ἤμυσε κάρη πήληκι βαρυνθέν
Il,8,309,Τεῦκρος δ’ἄλλον ὀϊστὸν ἀπὸ νευρῆφιν ἴαλλεν
Il,8,310,Ἕκτορος ἀντικρύ βαλέειν δέ ἑ ἵετο θυμός
Il,8,311,ἀλλ’ ὅ γε καὶ τόθ’ ἅμαρτε παρέσφηλεν γὰρ Ἀπόλλων
Il,8,312,ἀλλ’ Ἀρχεπτόλεμον θρασὺν Ἕκτορος ἡνιοχῆα
Il,8,313,ἱέμενον πόλεμον δὲ βάλε στῆθος παρὰ μαζόν
Il,8,314,ἤριπε δ’ἐξ ὀχέων ὑπερώησαν δέ οἱ ἵπποι
Il,8,315,ὠκύποδες τοῦ δ’αὖθι λύθη ψυχή τε μένος τε
Il,8,316,Ἕκτορα δ’αἰνὸν ἄχος πύκασε φρένας ἡνιόχοιο
Il,8,317,τὸν μὲν ἔπειτ’ εἴασε καὶ ἀχνύμενός περ ἑταίρου
Il,8,318,Κεβριόνην δ’ἐκέλευσεν ἀδελφεὸν ἐγγὺς ἐόντα
Il,8,319,ἵππων ἡνί’ ἑλεῖν ὃ δ’ἄρ’ οὐκ ἀπίθησεν ἀκούσας
Il,8,320,αὐτὸς δ’ἐκ δίφροιο χαμαὶ θόρε παμφανόωντος
Il,8,321,σμερδαλέα ἰάχων ὃ δὲ χερμάδιον λάβε χειρί
Il,8,322,βῆ δ’εὐθὺς Τεύκρου βαλέειν δέ ἑ θυμὸς ἀνώγει
Il,8,323,ἤτοι ὃ μὲν φαρέτρης ἐξείλετο πικρὸν ὀϊστόν
Il,8,324,θῆκε δ’ἐπὶ νευρῇ τὸν δ’αὖ κορυθαίολος Ἕκτωρ
Il,8,325,αὐερύοντα παρ’ ὦμον ὅθι κληῂς ἀποέργει
Il,8,326,αὐχένα τε στῆθός τε μάλιστα δὲ καίριόν ἐστι
Il,8,327,τῇ ῥ’ἐπὶ οἷ μεμαῶτα βάλεν λίθῳ ὀκριόεντι
Il,8,328,ῥῆξε δέ οἱ νευρήν νάρκησε δὲ χεὶρ ἐπὶ καρπῷ
Il,8,329,στῆ δὲ γνὺξ ἐριπών τόξον δέ οἱ ἔκπεσε χειρός
Il,8,330,Αἴας δ’οὐκ ἀμέλησε κασιγνήτοιο πεσόντος
Il,8,331,ἀλλὰ θέων περίβη καί οἱ σάκος ἀμφεκάλυψε
Il,8,332,τὸν μὲν ἔπειθ’ ὑποδύντε δύω ἐρίηρες ἑταῖροι
Il,8,333,Μηκιστεὺς Ἐχίοιο πάϊς καὶ δῖος Ἀλάστωρ
Il,8,334,νῆας ἔπι γλαφυρὰς φερέτην βαρέα στενάχοντα
Il,8,335,ἂψ δ’αὖτις Τρώεσσιν Ὀλύμπιος ἐν μένος ὦρσεν
Il,8,336,οἳ δ’ἰθὺς τάφροιο βαθείης ὦσαν Ἀχαιούς
Il,8,337,Ἕκτωρ δ’ἐν πρώτοισι κίε σθένεϊ βλεμεαίνων
Il,8,338,ὡς δ’ὅτε τίς τε κύων συὸς ἀγρίου ἠὲ λέοντος
Il,8,339,ἅπτηται κατόπισθε ποσὶν ταχέεσσι διώκων
Il,8,340,ἰσχία τε γλουτούς τε ἑλισσόμενόν τε δοκεύει
Il,8,341,ὣς Ἕκτωρ ὤπαζε κάρη κομόωντας Ἀχαιούς
Il,8,342,αἰὲν ἀποκτείνων τὸν ὀπίστατον οἳ δὲ φέβοντο
Il,8,343,αὐτὰρ ἐπεὶ διά τε σκόλοπας καὶ τάφρον ἔβησαν
Il,8,344,φεύγοντες πολλοὶ δὲ δάμεν Τρώων ὑπὸ χερσίν
Il,8,345,οἳ μὲν δὴ παρὰ νηυσὶν ἐρητύοντο μένοντες
Il,8,346,ἀλλήλοισί τε κεκλόμενοι καὶ πᾶσι θεοῖσι
Il,8,347,χεῖρας ἀνίσχοντες μεγάλ’ εὐχετόωντο ἕκαστος
Il,8,348,Ἕκτωρ δ’ἀμφιπεριστρώφα καλλίτριχας ἵππους
Il,8,349,Γοργοῦς ὄμματ’ ἔχων ἠδὲ βροτολοιγοῦ Ἄρηος
Il,8,350,τοὺς δὲ ἰδοῦσ’ ἐλέησε θεὰ λευκώλενος Ἥρη
Il,8,351,αἶψα δ’Ἀθηναίην ἔπεα πτερόεντα προσηύδα
Il,8,352,ὢ πόποι αἰγιόχοιο Διὸς τέκος οὐκέτι νῶϊ
Il,8,353,ὀλλυμένων Δαναῶν κεκαδησόμεθ’ ὑστάτιόν περ;
Il,8,354,οἵ κεν δὴ κακὸν οἶτον ἀναπλήσαντες ὄλωνται
Il,8,355,ἀνδρὸς ἑνὸς ῥιπῇ ὃ δὲ μαίνεται οὐκέτ’ ἀνεκτῶς
Il,8,356,Ἕκτωρ Πριαμίδης καὶ δὴ κακὰ πολλὰ ἔοργε
Il,8,357,τὴν δ’αὖτε προσέειπε θεὰ γλαυκῶπις Ἀθήνη
Il,8,358,καὶ λίην οὗτός γε μένος θυμόν τ’ὀλέσειε
Il,8,359,χερσὶν ὑπ’ Ἀργείων φθίμενος ἐν πατρίδι γαίῃ
Il,8,360,ἀλλὰ πατὴρ οὑμὸς φρεσὶ μαίνεται οὐκ ἀγαθῇσι
Il,8,361,σχέτλιος αἰὲν ἀλιτρός ἐμῶν μενέων ἀπερωεύς
Il,8,362,οὐδέ τι τῶν μέμνηται ὅ οἱ μάλα πολλάκις υἱὸν
Il,8,363,τειρόμενον σώεσκον ὑπ’ Εὐρυσθῆος ἀέθλων
Il,8,364,ἤτοι ὃ μὲν κλαίεσκε πρὸς οὐρανόν αὐτὰρ ἐμὲ Ζεὺς
Il,8,365,τῷ ἐπαλεξήσουσαν ἀπ’ οὐρανόθεν προΐαλλεν
Il,8,366,εἰ γὰρ ἐγὼ τάδε ᾔδε’ ἐνὶ φρεσὶ πευκαλίμῃσιν
Il,8,367,εὖτέ μιν εἰς Ἀΐδαο πυλάρταο προὔπεμψεν
Il,8,368,ἐξ Ἐρέβευς ἄξοντα κύνα στυγεροῦ Ἀΐδαο
Il,8,369,οὐκ ἂν ὑπεξέφυγε Στυγὸς ὕδατος αἰπὰ ῥέεθρα
Il,8,370,νῦν δ’ἐμὲ μὲν στυγέει Θέτιδος δ’ἐξήνυσε βουλάς
Il,8,371,ἥ οἱ γούνατ’ ἔκυσσε καὶ ἔλλαβε χειρὶ γενείου
Il,8,372,λισσομένη τιμῆσαι Ἀχιλλῆα πτολίπορθον
Il,8,373,ἔσται μὰν ὅτ’ ἂν αὖτε φίλην γλαυκώπιδα εἴπῃ
Il,8,374,ἀλλὰ σὰ μὲν νῦν νῶϊν ἐπέντυε μώνυχας ἵππους
Il,8,375,ὄφρ’ ἂν ἐγὼ καταδῦσα Διὸς δόμον αἰγιόχοιο
Il,8,376,τεύχεσιν ἐς πόλεμον θωρήξομαι ὄφρα ἴδωμαι
Il,8,377,ἢ νῶϊ Πριάμοιο πάϊς κορυθαίολος Ἕκτωρ
Il,8,378,γηθήσει προφανέντε ἀνὰ πτολέμοιο γεφύρας
Il,8,379,ἦ τις καὶ Τρώων κορέει κύνας ἠδ’ οἰωνοὺς
Il,8,380,δημῷ καὶ σάρκεσσι πεσὼν ἐπὶ νηυσὶν Ἀχαιῶν
Il,8,381,ὣς ἔφατ’ οὐδ’ ἀπίθησε θεὰ λευκώλενος Ἥρη
Il,8,382,ἣ μὲν ἐποιχομένη χρυσάμπυκας ἔντυεν ἵππους
Il,8,383,Ἥρη πρέσβα θεὰ θυγάτηρ μεγάλοιο Κρόνοιο
Il,8,384,αὐτὰρ Ἀθηναίη κούρη Διὸς αἰγιόχοιο
Il,8,385,πέπλον μὲν κατέχευεν ἑανὸν πατρὸς ἐπ’ οὔδει
Il,8,386,ποικίλον ὅν ῥ’αὐτὴ ποιήσατο καὶ κάμε χερσίν
Il,8,387,ἣ δὲ χιτῶν’ ἐνδῦσα Διὸς νεφεληγερέταο
Il,8,388,τεύχεσιν ἐς πόλεμον θωρήσσετο δακρυόεντα
Il,8,389,ἐς δ’ὄχεα φλόγεα ποσὶ βήσετο λάζετο δ’ἔγχος
Il,8,390,βριθὺ μέγα στιβαρόν τῷ δάμνησι στίχας ἀνδρῶν
Il,8,391,ἡρώων τοῖσίν τε κοτέσσεται ὀβριμοπάτρη
Il,8,392,Ἥρη δὲ μάστιγι θοῶς ἐπεμαίετ’ ἄρ’ ἵππους
Il,8,393,αὐτόμαται δὲ πύλαι μύκον οὐρανοῦ ἃς ἔχον Ὧραι
Il,8,394,τῇς ἐπιτέτραπται μέγας οὐρανὸς Οὔλυμπός τε
Il,8,395,ἠμὲν ἀνακλῖναι πυκινὸν νέφος ἠδ’ ἐπιθεῖναι
Il,8,396,τῇ ῥα δι’ αὐτάων κεντρηνεκέας ἔχον ἵππους
Il,8,397,Ζεὺς δὲ πατὴρ Ἴδηθεν ἐπεὶ ἴδε χώσατ’ ἄρ’ αἰνῶς
Il,8,398,Ἶριν δ’ὄτρυνε χρυσόπτερον ἀγγελέουσαν
Il,8,399,βάσκ’ ἴθι Ἶρι ταχεῖα πάλιν τρέπε μηδ’ ἔα ἄντην
Il,8,400,ἔρχεσθ’ οὐ γὰρ καλὰ συνοισόμεθα πτόλεμον δέ
Il,8,401,ὧδε γὰρ ἐξερέω τὸ δὲ καὶ τετελεσμένον ἔσται
Il,8,402,γυιώσω μέν σφωϊν ὑφ’ ἅρμασιν ὠκέας ἵππους
Il,8,403,αὐτὰς δ’ἐκ δίφρου βαλέω κατά θ’ἅρματα ἄξω
Il,8,404,οὐδέ κεν ἐς δεκάτους περιτελλομένους ἐνιαυτοὺς
Il,8,405,ἕλκε’ ἀπαλθήσεσθον ἅ κεν μάρπτῃσι κεραυνός
Il,8,406,ὄφρα ἰδῇ γλαυκῶπις ὅτ’ ἂν ᾧ πατρὶ μάχηται
Il,8,407,Ἥρῃ δ’οὔ τι τόσον νεμεσίζομαι οὐδὲ χολοῦμαι
Il,8,408,αἰεὶ γάρ μοι ἔωθεν ἐνικλᾶν ὅττί κεν εἴπω
Il,8,409,ὣς ἔφατ’ ὦρτο δὲ Ἶρις ἀελλόπος ἀγγελέουσα
Il,8,410,βῆ δ’ἐξ Ἰδαίων ὀρέων ἐς μακρὸν Ὄλυμπον
Il,8,411,πρώτῃσιν δὲ πύλῃσι πολυπτύχου Οὐλύμποιο
Il,8,412,ἀντομένη κατέρυκε Διὸς δέ σφ’ἔννεπε μῦθον
Il,8,413,πῇ μέματον; τί σφῶϊν ἐνὶ φρεσὶ μαίνεται ἦτορ;
Il,8,414,οὐκ ἐάᾳ Κρονίδης ἐπαμυνέμεν Ἀργείοισιν
Il,8,415,ὧδε γὰρ ἠπείλησε Κρόνου πάϊς ᾗ τελέει περ
Il,8,416,γυιώσειν μὲν σφῶϊν ὑφ’ ἅρμασιν ὠκέας ἵππους
Il,8,417,αὐτὰς δ’ἐκ δίφρου βαλέειν κατά θ’ἅρματα ἄξειν
Il,8,418,οὐδέ κεν ἐς δεκάτους περιτελλομένους ἐνιαυτοὺς
Il,8,419,ἕλκε’ ἀπαλθήσεσθον ἅ κεν μάρπτῃσι κεραυνός
Il,8,420,ὄφρα ἰδῇς γλαυκῶπι ὅτ’ ἂν σῷ πατρὶ μάχηαι
Il,8,421,Ἥρῃ δ’οὔ τι τόσον νεμεσίζεται οὐδὲ χολοῦται
Il,8,422,αἰεὶ γάρ οἱ ἔωθεν ἐνικλᾶν ὅττι κεν εἴπῃ
Il,8,423,ἀλλὰ σύ γ’αἰνοτάτη κύον ἀδεὲς εἰ ἐτεόν γε
Il,8,424,τολμήσεις Διὸς ἄντα πελώριον ἔγχος ἀεῖραι
Il,8,425,ἣ μὲν ἄρ’ ὣς εἰποῦσ’ ἀπέβη πόδας ὠκέα Ἶρις
Il,8,426,αὐτὰρ Ἀθηναίην Ἥρη πρὸς μῦθον ἔειπεν
Il,8,427,ὢ πόποι αἰγιόχοιο Διὸς τέκος οὐκέτ’ ἔγωγε
Il,8,428,νῶϊ ἐῶ Διὸς ἄντα βροτῶν ἕνεκα πτολεμίζειν
Il,8,429,τῶν ἄλλος μὲν ἀποφθίσθω ἄλλος δὲ βιώτω
Il,8,430,ὅς κε τύχῃ κεῖνος δὲ τὰ ἃ φρονέων ἐνὶ θυμῷ
Il,8,431,Τρωσί τε καὶ Δαναοῖσι δικαζέτω ὡς ἐπιεικές
Il,8,432,ὣς ἄρα φωνήσασα πάλιν τρέπε μώνυχας ἵππους
Il,8,433,τῇσιν δ’Ὧραι μὲν λῦσαν καλλίτριχας ἵππους
Il,8,434,καὶ τοὺς μὲν κατέδησαν ἐπ’ ἀμβροσίῃσι κάπῃσιν
Il,8,435,ἅρματα δ’ἔκλιναν πρὸς ἐνώπια παμφανόωντα
Il,8,436,αὐταὶ δὲ χρυσέοισιν ἐπὶ κλισμοῖσι κάθιζον
Il,8,437,μίγδ’ ἄλλοισι θεοῖσι φίλον τετιημέναι ἦτορ
Il,8,438,Ζεὺς δὲ πατὴρ Ἴδηθεν ἐΰτροχον ἅρμα καὶ ἵππους
Il,8,439,Οὔλυμπον δὲ δίωκε θεῶν δ’ἐξίκετο θώκους
Il,8,440,τῷ δὲ καὶ ἵππους μὲν λῦσε κλυτὸς ἐννοσίγαιος
Il,8,441,ἅρματα δ’ἂμ βωμοῖσι τίθει κατὰ λῖτα πετάσσας
Il,8,442,αὐτὸς δὲ χρύσειον ἐπὶ θρόνον εὐρύοπα Ζεὺς
Il,8,443,ἕζετο τῷ δ’ὑπὸ ποσσὶ μέγας πελεμίζετ’ Ὄλυμπος
Il,8,444,αἳ δ’οἶαι Διὸς ἀμφὶς Ἀθηναίη τε καὶ Ἥρη
Il,8,445,ἥσθην οὐδέ τί μιν προσεφώνεον οὐδ’ ἐρέοντο
Il,8,446,αὐτὰρ ὃ ἔγνω ᾗσιν ἐνὶ φρεσὶ φώνησέν τε
Il,8,447,τίφθ’ οὕτω τετίησθον Ἀθηναίη τε καὶ Ἥρη;
Il,8,448,οὐ μέν θην κάμετόν γε μάχῃ ἔνι κυδιανείρῃ
Il,8,449,ὀλλῦσαι Τρῶας τοῖσιν κότον αἰνὸν ἔθεσθε
Il,8,450,πάντως οἷον ἐμόν γε μένος καὶ χεῖρες ἄαπτοι
Il,8,451,οὐκ ἄν με τρέψειαν ὅσοι θεοί εἰσ’ ἐν Ὀλύμπῳ
Il,8,452,σφῶϊν δὲ πρίν περ τρόμος ἔλλαβε φαίδιμα γυῖα
Il,8,453,πρὶν πόλεμόν τε ἰδεῖν πολέμοιό τε μέρμερα ἔργα
Il,8,454,ὧδε γὰρ ἐξερέω τὸ δέ κεν τετελεσμένον ἦεν
Il,8,455,οὐκ ἂν ἐφ’ ὑμετέρων ὀχέων πληγέντε κεραυνῷ
Il,8,456,ἂψ ἐς Ὄλυμπον ἵκεσθον ἵν’ ἀθανάτων ἕδος ἐστίν
Il,8,457,ὣς ἔφαθ’ αἳ δ’ἐπέμυξαν Ἀθηναίη τε καὶ Ἥρη
Il,8,458,πλησίαι αἵ γ’ἥσθην κακὰ δὲ Τρώεσσι μεδέσθην
Il,8,459,ἤτοι Ἀθηναίη ἀκέων ἦν οὐδέ τι εἶπε
Il,8,460,σκυζομένη Διὶ πατρί χόλος δέ μιν ἄγριος ᾕρει
Il,8,461,Ἥρῃ δ’οὐκ ἔχαδε στῆθος χόλον ἀλλὰ προσηύδα
Il,8,462,αἰνότατε Κρονίδη ποῖον τὸν μῦθον ἔειπες
Il,8,463,εὖ νυ καὶ ἡμεῖς ἴδμεν ὅ τοι σθένος οὐκ ἀλαπαδνόν
Il,8,464,ἀλλ’ ἔμπης Δαναῶν ὀλοφυρόμεθ’ αἰχμητάων
Il,8,465,οἵ κεν δὴ κακὸν οἶτον ἀναπλήσαντες ὄλωνται
Il,8,466,ἀλλ’ ἤτοι πολέμου μὲν ἀφεξόμεθ’ εἰ σὺ κελεύεις
Il,8,467,βουλὴν δ’Ἀργείοις ὑποθησόμεθ’ ἥ τις ὀνήσει
Il,8,468,ὡς μὴ πάντες ὄλωνται ὀδυσσαμένοιο τεοῖο
Il,8,469,τὴν δ’ἀπαμειβόμενος προσέφη νεφεληγερέτα Ζεύς
Il,8,470,ἠοῦς δὴ καὶ μᾶλλον ὑπερμενέα Κρονίωνα
Il,8,471,ὄψεαι αἴ κ’ἐθέλῃσθα βοῶπις πότνια Ἥρη
Il,8,472,ὀλλύντ’ Ἀργείων πουλὺν στρατὸν αἰχμητάων
Il,8,473,οὐ γὰρ πρὶν πολέμου ἀποπαύσεται ὄβριμος Ἕκτωρ
Il,8,474,πρὶν ὄρθαι παρὰ ναῦφι ποδώκεα Πηλεΐωνα
Il,8,475,ἤματι τῷ ὅτ’ ἂν οἳ μὲν ἐπὶ πρύμνῃσι μάχωνται
Il,8,476,στείνει ἐν αἰνοτάτῳ περὶ Πατρόκλοιο θανόντος
Il,8,477,ὣς γὰρ θέσφατόν ἐστι σέθεν δ’ἐγὼ οὐκ ἀλεγίζω
Il,8,478,χωομένης οὐδ’ εἴ κε τὰ νείατα πείραθ’ ἵκηαι
Il,8,479,γαίης καὶ πόντοιο ἵν’ Ἰάπετός τε Κρόνος τε
Il,8,480,ἥμενοι οὔτ’ αὐγῇς Ὑπερίονος Ἠελίοιο
Il,8,481,τέρποντ’ οὔτ’ ἀνέμοισι βαθὺς δέ τε Τάρταρος ἀμφίς
Il,8,482,οὐδ’ ἢν ἔνθ’ ἀφίκηαι ἀλωμένη οὔ σευ ἔγωγε
Il,8,483,σκυζομένης ἀλέγω ἐπεὶ οὐ σέο κύντερον ἄλλο
Il,8,484,ὣς φάτο τὸν δ’οὔ τι προσέφη λευκώλενος Ἥρη
Il,8,485,ἐν δ’ἔπεσ’ Ὠκεανῷ λαμπρὸν φάος ἠελίοιο
Il,8,486,ἕλκον νύκτα μέλαιναν ἐπὶ ζείδωρον ἄρουραν
Il,8,487,Τρωσὶν μέν ῥ’ἀέκουσιν ἔδυ φάος αὐτὰρ Ἀχαιοῖς
Il,8,488,ἀσπασίη τρίλλιστος ἐπήλυθε νὺξ ἐρεβεννή
Il,8,489,Τρώων αὖτ’ ἀγορὴν ποιήσατο φαίδιμος Ἕκτωρ
Il,8,490,νόσφι νεῶν ἀγαγὼν ποταμῷ ἔπι δινήεντι
Il,8,491,ἐν καθαρῷ ὅθι δὴ νεκύων διεφαίνετο χῶρος
Il,8,492,ἐξ ἵππων δ’ἀποβάντες ἐπὶ χθόνα μῦθον ἄκουον
Il,8,493,τόν ῥ’Ἕκτωρ ἀγόρευε Διῒ φίλος ἐν δ’ἄρα χειρὶ
Il,8,494,ἔγχος ἔχ’ ἑνδεκάπηχυ πάροιθε δὲ λάμπετο δουρὸς
Il,8,495,αἰχμὴ χαλκείη περὶ δὲ χρύσεος θέε πόρκης
Il,8,496,τῷ ὅ γ’ἐρεισάμενος ἔπεα Τρώεσσι μετηύδα
Il,8,497,κέκλυτέ μευ Τρῶες καὶ Δάρδανοι ἠδ’ ἐπίκουροι
Il,8,498,νῦν ἐφάμην νῆάς τ’ὀλέσας καὶ πάντας Ἀχαιοὺς
Il,8,499,ἂψ ἀπονοστήσειν προτὶ Ἴλιον ἠνεμόεσσαν
Il,8,500,ἀλλὰ πρὶν κνέφας ἦλθε τὸ νῦν ἐσάωσε μάλιστα
Il,8,501,Ἀργείους καὶ νῆας ἐπὶ ῥηγμῖνι θαλάσσης
Il,8,502,ἀλλ’ ἤτοι νῦν μὲν πειθώμεθα νυκτὶ μελαίνῃ
Il,8,503,δόρπά τ’ἐφοπλισόμεσθα ἀτὰρ καλλίτριχας ἵππους
Il,8,504,λύσαθ’ ὑπὲξ ὀχέων παρὰ δέ σφισι βάλλετ’ ἐδωδήν
Il,8,505,ἐκ πόλιος δ’ἄξεσθε βόας καὶ ἴφια μῆλα
Il,8,506,καρπαλίμως οἶνον δὲ μελίφρονα οἰνίζεσθε
Il,8,507,σῖτόν τ’ἐκ μεγάρων ἐπὶ δὲ ξύλα πολλὰ λέγεσθε
Il,8,508,ὥς κεν παννύχιοι μέσφ’ ἠοῦς ἠριγενείης
Il,8,509,καίωμεν πυρὰ πολλά σέλας δ’εἰς οὐρανὸν ἵκῃ
Il,8,510,μή πως καὶ διὰ νύκτα κάρη κομόωντες Ἀχαιοὶ
Il,8,511,φεύγειν ὁρμήσωνται ἐπ’ εὐρέα νῶτα θαλάσσης
Il,8,512,μὴ μὰν ἀσπουδί γε νεῶν ἐπιβαῖεν ἕκηλοι
Il,8,513,ἀλλ’ ὥς τις τούτων γε βέλος καὶ οἴκοθι πέσσῃ
Il,8,514,βλήμενος ἢ ἰῷ ἢ ἔγχεϊ ὀξυόεντι
Il,8,515,νηὸς ἐπιθρῴσκων ἵνα τις στυγέῃσι καὶ ἄλλος
Il,8,516,Τρωσὶν ἐφ’ ἱπποδάμοισι φέρειν πολύδακρυν Ἄρηα
Il,8,517,κήρυκες δ’ἀνὰ ἄστυ Διῒ φίλοι ἀγγελλόντων
Il,8,518,παῖδας πρωθήβας πολιοκροτάφους τε γέροντας
Il,8,519,λέξασθαι περὶ ἄστυ θεοδμήτων ἐπὶ πύργων
Il,8,520,θηλύτεραι δὲ γυναῖκες ἐνὶ μεγάροισιν ἑκάστη
Il,8,521,πῦρ μέγα καιόντων φυλακὴ δέ τις ἔμπεδος ἔστω
Il,8,522,μὴ λόχος εἰσέλθῃσι πόλιν λαῶν ἀπεόντων
Il,8,523,ὧδ’ ἔστω Τρῶες μεγαλήτορες ὡς ἀγορεύω
Il,8,524,μῦθος δ’ὃς μὲν νῦν ὑγιὴς εἰρημένος ἔστω
Il,8,525,τὸν δ’ἠοῦς Τρώεσσι μεθ’ ἱπποδάμοις ἀγορεύσω
Il,8,526,ἔλπομαι εὐχόμενος Διί τ’ἄλλοισίν τε θεοῖσιν
Il,8,527,ἐξελάαν ἐνθένδε κύνας κηρεσσιφορήτους
Il,8,528,οὓς κῆρες φορέουσι μελαινάων ἐπὶ νηῶν
Il,8,529,ἀλλ’ ἤτοι ἐπὶ νυκτὶ φυλάξομεν ἡμέας αὐτούς
Il,8,530,πρῶϊ δ’ὑπηοῖοι σὺν τεύχεσι θωρηχθέντες
Il,8,531,νηυσὶν ἔπι γλαφυρῇσιν ἐγείρομεν ὀξὺν Ἄρηα
Il,8,532,εἴσομαι εἴ κέ μ’ὁ Τυδεΐδης κρατερὸς Διομήδης
Il,8,533,πὰρ νηῶν πρὸς τεῖχος ἀπώσεται ἤ κεν ἐγὼ τὸν
Il,8,534,χαλκῷ δῃώσας ἔναρα βροτόεντα φέρωμαι
Il,8,535,αὔριον ἣν ἀρετὴν διαείσεται εἴ κ’ἐμὸν ἔγχος
Il,8,536,μείνῃ ἐπερχόμενον ἀλλ’ ἐν πρώτοισιν ὀΐω
Il,8,537,κείσεται οὐτηθείς πολέες δ’ἀμφ’ αὐτὸν ἑταῖροι
Il,8,538,ἠελίου ἀνιόντος ἐς αὔριον εἰ γὰρ ἐγὼν ὣς
Il,8,539,εἴην ἀθάνατος καὶ ἀγήρως ἤματα πάντα
Il,8,540,τιοίμην δ’ὡς τίετ’ Ἀθηναίη καὶ Ἀπόλλων
Il,8,541,ὡς νῦν ἡμέρη ἥδε κακὸν φέρει Ἀργείοισιν
Il,8,542,ὣς Ἕκτωρ ἀγόρευ’ ἐπὶ δὲ Τρῶες κελάδησαν
Il,8,543,οἳ δ’ἵππους μὲν λῦσαν ὑπὸ ζυγοῦ ἱδρώοντας
Il,8,544,δῆσαν δ’ἱμάντεσσι παρ’ ἅρμασιν οἷσιν ἕκαστος
Il,8,545,ἐκ πόλιος δ’ἄξοντο βόας καὶ ἴφια μῆλα
Il,8,546,καρπαλίμως οἶνον δὲ μελίφρονα οἰνίζοντο
Il,8,547,σῖτόν τ’ἐκ μεγάρων ἐπὶ δὲ ξύλα πολλὰ λέγοντο
Il,8,548,κνίσην δ’ἐκ πεδίου ἄνεμοι φέρον οὐρανὸν εἴσω
Il,8,549,οἳ δὲ μέγα φρονέοντες ἐπὶ πτολέμοιο γεφύρας
Il,8,550,εἴατο παννύχιοι πυρὰ δέ σφισι καίετο πολλά
Il,8,551,ὡς δ’ὅτ’ ἐν οὐρανῷ ἄστρα φαεινὴν ἀμφὶ σελήνην
Il,8,552,φαίνετ’ ἀριπρεπέα ὅτε τ’ἔπλετο νήνεμος αἰθήρ
Il,8,553,ἔκ τ’ἔφανεν πᾶσαι σκοπιαὶ καὶ πρώονες ἄκροι
Il,8,554,καὶ νάπαι οὐρανόθεν δ’ἄρ’ ὑπερράγη ἄσπετος αἰθήρ
Il,8,555,πάντα δὲ εἴδεται ἄστρα γέγηθε δέ τε φρένα ποιμήν
Il,8,556,τόσσα μεσηγὺ νεῶν ἠδὲ Ξάνθοιο ῥοάων
Il,8,557,Τρώων καιόντων πυρὰ φαίνετο Ἰλιόθι πρό
Il,8,558,χίλι’ ἄρ’ ἐν πεδίῳ πυρὰ καίετο πὰρ δὲ ἑκάστῳ
Il,8,559,εἴατο πεντήκοντα σέλᾳ πυρὸς αἰθομένοιο
Il,8,560,ἵπποι δὲ κρῖ λευκὸν ἐρεπτόμενοι καὶ ὀλύρας
Il,8,561,ἑσταότες παρ’ ὄχεσφιν ἐΰθρονον Ἠῶ μίμνον
Il,9,1,ὣς οἱ μὲν Τρῶες φυλακὰς ἔχον αὐτὰρ Ἀχαιοὺς
Il,9,2,θεσπεσίη ἔχε φύζα φόβου κρυόεντος ἑταίρη
Il,9,3,πένθεϊ δ’ἀτλήτῳ βεβολήατο πάντες ἄριστοι
Il,9,4,ὡς δ’ἄνεμοι δύο πόντον ὀρίνετον ἰχθυόεντα
Il,9,5,Βορέης καὶ Ζέφυρος τώ τε Θρῄκηθεν ἄητον
Il,9,6,ἐλθόντ’ ἐξαπίνης ἄμυδις δέ τε κῦμα κελαινὸν
Il,9,7,κορθύεται πολλὸν δὲ παρὲξ ἅλα φῦκος ἔχευεν
Il,9,8,ὣς ἐδαΐζετο θυμὸς ἐνὶ στήθεσσιν Ἀχαιῶν
Il,9,9,Ἀτρεΐδης δ’ἄχεϊ μεγάλῳ βεβολημένος ἦτορ
Il,9,10,φοίτα κηρύκεσσι λιγυφθόγγοισι κελεύων
Il,9,11,κλήδην εἰς ἀγορὴν κικλήσκειν ἄνδρα ἕκαστον
Il,9,12,μὴ δὲ βοᾶν αὐτὸς δὲ μετὰ πρώτοισι πονεῖτο
Il,9,13,ἷζον δ’εἰν ἀγορῇ τετιηότες ἂν δ’Ἀγαμέμνων
Il,9,14,ἵστατο δάκρυ χέων ὥς τε κρήνη μελάνυδρος
Il,9,15,ἥ τε κατ’ αἰγίλιπος πέτρης δνοφερὸν χέει ὕδωρ
Il,9,16,ὣς ὃ βαρὺ στενάχων ἔπε’ Ἀργείοισι μετηύδα
Il,9,17,ὦ φίλοι Ἀργείων ἡγήτορες ἠδὲ μέδοντες
Il,9,18,Ζεύς με μέγα Κρονίδης ἄτῃ ἐνέδησε βαρείῃ
Il,9,19,σχέτλιος ὃς τότε μέν μοι ὑπέσχετο καὶ κατένευσεν
Il,9,20,Ἴλιον ἐκπέρσαντ’ εὐτείχεον ἀπονέεσθαι
Il,9,21,νῦν δὲ κακὴν ἀπάτην βουλεύσατο καί με κελεύει
Il,9,22,δυσκλέα Ἄργος ἱκέσθαι ἐπεὶ πολὺν ὤλεσα λαόν
Il,9,23,οὕτω που Διὶ μέλλει ὑπερμενέϊ φίλον εἶναι
Il,9,24,ὃς δὴ πολλάων πολίων κατέλυσε κάρηνα
Il,9,25,ἠδ’ ἔτι καὶ λύσει τοῦ γὰρ κράτος ἐστὶ μέγιστον
Il,9,26,ἀλλ’ ἄγεθ’ ὡς ἂν ἐγὼ εἴπω πειθώμεθα πάντες
Il,9,27,φεύγωμεν σὺν νηυσὶ φίλην ἐς πατρίδα γαῖαν
Il,9,28,οὐ γὰρ ἔτι Τροίην αἱρήσομεν εὐρυάγυιαν
Il,9,29,ὣς ἔφαθ’ οἳ δ’ἄρα πάντες ἀκὴν ἐγένοντο σιωπῇ
Il,9,30,δὴν δ’ἄνεῳ ἦσαν τετιηότες υἷες Ἀχαιῶν
Il,9,31,ὀψὲ δὲ δὴ μετέειπε βοὴν ἀγαθὸς Διομήδης
Il,9,32,Ἀτρεΐδη σοὶ πρῶτα μαχήσομαι ἀφραδέοντι
Il,9,33,ἣ θέμις ἐστὶν ἄναξ ἀγορῇ σὺ δὲ μή τι χολωθῇς
Il,9,34,ἀλκὴν μέν μοι πρῶτον ὀνείδισας ἐν Δαναοῖσι
Il,9,35,φὰς ἔμεν ἀπτόλεμον καὶ ἀνάλκιδα ταῦτα δὲ πάντα
Il,9,36,ἴσασ’ Ἀργείων ἠμὲν νέοι ἠδὲ γέροντες
Il,9,37,σοὶ δὲ διάνδιχα δῶκε Κρόνου πάϊς ἀγκυλομήτεω
Il,9,38,σκήπτρῳ μέν τοι δῶκε τετιμῆσθαι περὶ πάντων
Il,9,39,ἀλκὴν δ’οὔ τοι δῶκεν ὅ τε κράτος ἐστὶ μέγιστον
Il,9,40,δαιμόνι’ οὕτω που μάλα ἔλπεαι υἷας Ἀχαιῶν
Il,9,41,ἀπτολέμους τ’ἔμεναι καὶ ἀνάλκιδας ὡς ἀγορεύεις;
Il,9,42,εἰ δέ τοι αὐτῷ θυμὸς ἐπέσσυται ὥς τε νέεσθαι
Il,9,43,ἔρχεο πάρ τοι ὁδός νῆες δέ τοι ἄγχι θαλάσσης
Il,9,44,ἑστᾶσ’ αἵ τοι ἕποντο Μυκήνηθεν μάλα πολλαί
Il,9,45,ἀλλ’ ἄλλοι μενέουσι κάρη κομόωντες Ἀχαιοὶ
Il,9,46,εἰς ὅ κέ περ Τροίην διαπέρσομεν εἰ δὲ καὶ αὐτοὶ
Il,9,47,φευγόντων σὺν νηυσὶ φίλην ἐς πατρίδα γαῖαν
Il,9,48,νῶϊ δ’ἐγὼ Σθένελός τε μαχησόμεθ’ εἰς ὅ κε τέκμωρ
Il,9,49,Ἰλίου εὕρωμεν σὺν γὰρ θεῷ εἰλήλουθμεν
Il,9,50,ὣς ἔφαθ’ οἳ δ’ἄρα πάντες ἐπίαχον υἷες Ἀχαιῶν
Il,9,51,μῦθον ἀγασσάμενοι Διομήδεος ἱπποδάμοιο
Il,9,52,τοῖσι δ’ἀνιστάμενος μετεφώνεεν ἱππότα Νέστωρ
Il,9,53,Τυδεΐδη περὶ μὲν πολέμῳ ἔνι καρτερός ἐσσι
Il,9,54,καὶ βουλῇ μετὰ πάντας ὁμήλικας ἔπλευ ἄριστος
Il,9,55,οὔ τίς τοι τὸν μῦθον ὀνόσσεται ὅσσοι Ἀχαιοί
Il,9,56,οὐδὲ πάλιν ἐρέει ἀτὰρ οὐ τέλος ἵκεο μύθων
Il,9,57,ἦ μὲν καὶ νέος ἐσσί ἐμὸς δέ κε καὶ πάϊς εἴης
Il,9,58,ὁπλότατος γενεῆφιν ἀτὰρ πεπνυμένα βάζεις
Il,9,59,Ἀργείων βασιλῆας ἐπεὶ κατὰ μοῖραν ἔειπες
Il,9,60,ἀλλ’ ἄγ’ ἐγών ὃς σεῖο γεραίτερος εὔχομαι εἶναι
Il,9,61,ἐξείπω καὶ πάντα διίξομαι οὐδέ κέ τίς μοι
Il,9,62,μῦθον ἀτιμήσει’ οὐδὲ κρείων Ἀγαμέμνων
Il,9,63,ἀφρήτωρ ἀθέμιστος ἀνέστιός ἐστιν ἐκεῖνος
Il,9,64,ὃς πολέμου ἔραται ἐπιδημίου ὀκρυόεντος
Il,9,65,ἀλλ’ ἤτοι νῦν μὲν πειθώμεθα νυκτὶ μελαίνῃ
Il,9,66,δόρπά τ’ἐφοπλισόμεσθα φυλακτῆρες δὲ ἕκαστοι
Il,9,67,λεξάσθων παρὰ τάφρον ὀρυκτὴν τείχεος ἐκτός
Il,9,68,κούροισιν μὲν ταῦτ’ ἐπιτέλλομαι αὐτὰρ ἔπειτα
Il,9,69,Ἀτρεΐδη σὺ μὲν ἄρχε σὺ γὰρ βασιλεύτατός ἐσσι
Il,9,70,δαίνυ δαῖτα γέρουσιν ἔοικέ τοι οὔ τοι ἀεικές
Il,9,71,πλεῖαί τοι οἴνου κλισίαι τὸν νῆες Ἀχαιῶν
Il,9,72,ἠμάτιαι Θρῄκηθεν ἐπ’ εὐρέα πόντον ἄγουσι
Il,9,73,πᾶσά τοί ἐσθ’ ὑποδεξίη πολέεσσι δ’ἀνάσσεις
Il,9,74,πολλῶν δ’ἀγρομένων τῷ πείσεαι ὅς κεν ἀρίστην
Il,9,75,βουλὴν βουλεύσῃ μάλα δὲ χρεὼ πάντας Ἀχαιοὺς
Il,9,76,ἐσθλῆς καὶ πυκινῆς ὅτι δήϊοι ἐγγύθι νηῶν
Il,9,77,καίουσιν πυρὰ πολλά τίς ἂν τάδε γηθήσειε;
Il,9,78,νὺξ δ’ἧδ’ ἠὲ διαρραίσει στρατὸν ἠὲ σαώσει
Il,9,79,ὣς ἔφαθ’ οἳ δ’ἄρα τοῦ μάλα μὲν κλύον ἠδὲ πίθοντο
Il,9,80,ἐκ δὲ φυλακτῆρες σὺν τεύχεσιν ἐσσεύοντο
Il,9,81,ἀμφί τε Νεστορίδην Θρασυμήδεα ποιμένα λαῶν
Il,9,82,ἠδ’ ἀμφ’ Ἀσκάλαφον καὶ Ἰάλμενον υἷας Ἄρηος
Il,9,83,ἀμφί τε Μηριόνην Ἀφαρῆά τε Δηΐπυρόν τε
Il,9,84,ἠδ’ ἀμφὶ Κρείοντος υἱὸν Λυκομήδεα δῖον
Il,9,85,ἕπτ’ ἔσαν ἡγεμόνες φυλάκων ἑκατὸν δὲ ἑκάστῳ
Il,9,86,κοῦροι ἅμα στεῖχον δολίχ’ ἔγχεα χερσὶν ἔχοντες
Il,9,87,κὰδ δὲ μέσον τάφρου καὶ τείχεος ἷζον ἰόντες
Il,9,88,ἔνθα δὲ πῦρ κήαντο τίθεντο δὲ δόρπα ἕκαστος
Il,9,89,Ἀτρεΐδης δὲ γέροντας ἀολλέας ἦγεν Ἀχαιῶν
Il,9,90,ἐς κλισίην παρὰ δέ σφι τίθει μενοεικέα δαῖτα
Il,9,91,οἳ δ’ἐπ’ ὀνείαθ’ ἑτοῖμα προκείμενα χεῖρας ἴαλλον
Il,9,92,αὐτὰρ ἐπεὶ πόσιος καὶ ἐδητύος ἐξ ἔρον ἕντο
Il,9,93,τοῖς ὁ γέρων πάμπρωτος ὑφαίνειν ἤρχετο μῆτιν
Il,9,94,Νέστωρ οὗ καὶ πρόσθεν ἀρίστη φαίνετο βουλή
Il,9,95,ὅ σφιν ἐϋφρονέων ἀγορήσατο καὶ μετέειπεν
Il,9,96,Ἀτρεΐδη κύδιστε ἄναξ ἀνδρῶν Ἀγάμεμνον
Il,9,97,ἐν σοὶ μὲν λήξω σέο δ’ἄρξομαι οὕνεκα πολλῶν
Il,9,98,λαῶν ἐσσι ἄναξ καί τοι Ζεὺς ἐγγυάλιξε
Il,9,99,σκῆπτρόν τ’ἠδὲ θέμιστας ἵνά σφισι βουλεύῃσθα
Il,9,100,τώ σε χρὴ περὶ μὲν φάσθαι ἔπος ἠδ’ ἐπακοῦσαι
Il,9,101,κρηῆναι δὲ καὶ ἄλλῳ ὅτ’ ἄν τινα θυμὸς ἀνώγῃ
Il,9,102,εἰπεῖν εἰς ἀγαθόν σέο δ’ἕξεται ὅττί κεν ἄρχῃ
Il,9,103,αὐτὰρ ἐγὼν ἐρέω ὥς μοι δοκεῖ εἶναι ἄριστα
Il,9,104,οὐ γάρ τις νόον ἄλλος ἀμείνονα τοῦδε νοήσει
Il,9,105,οἷον ἐγὼ νοέω ἠμὲν πάλαι ἠδ’ ἔτι καὶ νῦν
Il,9,106,ἐξ ἔτι τοῦ ὅτε διογενὲς Βρισηΐδα κούρην
Il,9,107,χωομένου Ἀχιλῆος ἔβης κλισίηθεν ἀπούρας
Il,9,108,οὔ τι καθ’ ἡμέτερόν γε νόον μάλα γάρ τοι ἔγωγε
Il,9,109,πόλλ’ ἀπεμυθεόμην σὺ δὲ σῷ μεγαλήτορι θυμῷ
Il,9,110,εἴξας ἄνδρα φέριστον ὃν ἀθάνατοί περ ἔτισαν
Il,9,111,ἠτίμησας ἑλὼν γὰρ ἔχεις γέρας ἀλλ’ ἔτι καὶ νῦν
Il,9,112,φραζώμεσθ’ ὥς κέν μιν ἀρεσσάμενοι πεπίθωμεν
Il,9,113,δώροισίν τ’ἀγανοῖσιν ἔπεσσί τε μειλιχίοισι
Il,9,114,τὸν δ’αὖτε προσέειπεν ἄναξ ἀνδρῶν Ἀγαμέμνων
Il,9,115,ὦ γέρον οὔ τι ψεῦδος ἐμὰς ἄτας κατέλεξας
Il,9,116,ἀασάμην οὐδ’ αὐτὸς ἀναίνομαι ἀντί νυ πολλῶν
Il,9,117,λαῶν ἐστὶν ἀνὴρ ὅν τε Ζεὺς κῆρι φιλήσῃ
Il,9,118,ὡς νῦν τοῦτον ἔτισε δάμασσε δὲ λαὸν Ἀχαιῶν
Il,9,119,ἀλλ’ ἐπεὶ ἀασάμην φρεσὶ λευγαλέῃσι πιθήσας
Il,9,120,ἂψ ἐθέλω ἀρέσαι δόμεναί τ’ἀπερείσι’ ἄποινα
Il,9,121,ὑμῖν δ’ἐν πάντεσσι περικλυτὰ δῶρ’ ὀνομήνω
Il,9,122,ἕπτ’ ἀπύρους τρίποδας δέκα δὲ χρυσοῖο τάλαντα
Il,9,123,αἴθωνας δὲ λέβητας ἐείκοσι δώδεκα δ’ἵππους
Il,9,124,πηγοὺς ἀθλοφόρους οἳ ἀέθλια ποσσὶν ἄροντο
Il,9,125,οὔ κεν ἀλήϊος εἴη ἀνὴρ ᾧ τόσσα γένοιτο
Il,9,126,οὐδέ κεν ἀκτήμων ἐριτίμοιο χρυσοῖο
Il,9,127,ὅσσά μοι ἠνείκαντο ἀέθλια μώνυχες ἵπποι
Il,9,128,δώσω δ’ἑπτὰ γυναῖκας ἀμύμονα ἔργα ἰδυίας
Il,9,129,Λεσβίδας ἃς ὅτε Λέσβον ἐϋκτιμένην ἕλεν αὐτὸς
Il,9,130,ἐξελόμην αἳ κάλλει ἐνίκων φῦλα γυναικῶν
Il,9,131,τὰς μέν οἱ δώσω μετὰ δ’ἔσσεται ἣν τότ’ ἀπηύρων
Il,9,132,κούρη Βρισῆος ἐπὶ δὲ μέγαν ὅρκον ὀμοῦμαι
Il,9,133,μή ποτε τῆς εὐνῆς ἐπιβήμεναι ἠδὲ μιγῆναι
Il,9,134,ἣ θέμις ἀνθρώπων πέλει ἀνδρῶν ἠδὲ γυναικῶν
Il,9,135,ταῦτα μὲν αὐτίκα πάντα παρέσσεται εἰ δέ κεν αὖτε
Il,9,136,ἄστυ μέγα Πριάμοιο θεοὶ δώωσ’ ἀλαπάξαι
Il,9,137,νῆα ἅλις χρυσοῦ καὶ χαλκοῦ νηησάσθω
Il,9,138,εἰσελθών ὅτε κεν δατεώμεθα ληΐδ’ Ἀχαιοί
Il,9,139,Τρωϊάδας δὲ γυναῖκας ἐείκοσιν αὐτὸς ἑλέσθω
Il,9,140,αἴ κε μετ’ Ἀργείην Ἑλένην κάλλισται ἔωσιν
Il,9,141,εἰ δέ κεν Ἄργος ἱκοίμεθ’ Ἀχαιϊκὸν οὖθαρ ἀρούρης
Il,9,142,γαμβρός κέν μοι ἔοι τίσω δέ μιν ἶσον Ὀρέστῃ
Il,9,143,ὅς μοι τηλύγετος τρέφεται θαλίῃ ἔνι πολλῇ
Il,9,144,τρεῖς δέ μοί εἰσι θύγατρες ἐνὶ μεγάρῳ εὐπήκτῳ
Il,9,145,Χρυσόθεμις καὶ Λαοδίκη καὶ Ἰφιάνασσα
Il,9,146,τάων ἥν κ’ἐθέλῃσι φίλην ἀνάεδνον ἀγέσθω
Il,9,147,πρὸς οἶκον Πηλῆος ἐγὼ δ’ἐπὶ μείλια δώσω
Il,9,148,πολλὰ μάλ’ ὅσσ’ οὔ πώ τις ἑῇ ἐπέδωκε θυγατρί
Il,9,149,ἑπτὰ δέ οἱ δώσω εὖ ναιόμενα πτολίεθρα
Il,9,150,Καρδαμύλην Ἐνόπην τε καὶ Ἱρὴν ποιήεσσαν
Il,9,151,Φηράς τε ζαθέας ἠδ’Ἄνθειαν βαθύλειμον
Il,9,152,καλήν τ’Αἴπειαν καὶ Πήδασον ἀμπελόεσσαν
Il,9,153,πᾶσαι δ’ἐγγὺς ἁλός νέαται Πύλου ἠμαθόεντος
Il,9,154,ἐν δ’ἄνδρες ναίουσι πολύρρηνες πολυβοῦται
Il,9,155,οἵ κέ ἑ δωτίνῃσι θεὸν ὣς τιμήσουσι
Il,9,156,καί οἱ ὑπὸ σκήπτρῳ λιπαρὰς τελέουσι θέμιστας
Il,9,157,ταῦτά κέ οἱ τελέσαιμι μεταλήξαντι χόλοιο
Il,9,158,δμηθήτω Ἀΐδης τοι ἀμείλιχος ἠδ’ ἀδάμαστος
Il,9,159,τοὔνεκα καί τε βροτοῖσι θεῶν ἔχθιστος ἁπάντων
Il,9,160,καί μοι ὑποστήτω ὅσσον βασιλεύτερός εἰμι
Il,9,161,ἠδ’ ὅσσον γενεῇ προγενέστερος εὔχομαι εἶναι
Il,9,162,τὸν δ’ἠμείβετ’ ἔπειτα Γερήνιος ἱππότα Νέστωρ
Il,9,163,Ἀτρεΐδη κύδιστε ἄναξ ἀνδρῶν Ἀγάμεμνον
Il,9,164,δῶρα μὲν οὐκέτ’ ὀνοστὰ διδοῖς Ἀχιλῆϊ ἄνακτι
Il,9,165,ἀλλ’ ἄγετε κλητοὺς ὀτρύνομεν οἵ κε τάχιστα
Il,9,166,ἔλθωσ’ ἐς κλισίην Πηληϊάδεω Ἀχιλῆος
Il,9,167,εἰ δ’ἄγε τοὺς ἂν ἐγὼ ἐπιόψομαι οἳ δὲ πιθέσθων
Il,9,168,Φοῖνιξ μὲν πρώτιστα Διῒ φίλος ἡγησάσθω
Il,9,169,αὐτὰρ ἔπειτ’ Αἴας τε μέγας καὶ δῖος Ὀδυσσεύς
Il,9,170,κηρύκων δ’Ὀδίος τε καὶ Εὐρυβάτης ἅμ’ ἑπέσθων
Il,9,171,φέρτε δὲ χερσὶν ὕδωρ εὐφημῆσαί τε κέλεσθε
Il,9,172,ὄφρα Διὶ Κρονίδῃ ἀρησόμεθ’ αἴ κ’ἐλεήσῃ
Il,9,173,ὣς φάτο τοῖσι δὲ πᾶσιν ἑαδότα μῦθον ἔειπεν
Il,9,174,αὐτίκα κήρυκες μὲν ὕδωρ ἐπὶ χεῖρας ἔχευαν
Il,9,175,κοῦροι δὲ κρητῆρας ἐπεστέψαντο ποτοῖο
Il,9,176,νώμησαν δ’ἄρα πᾶσιν ἐπαρξάμενοι δεπάεσσιν
Il,9,177,αὐτὰρ ἐπεὶ σπεῖσάν τ’ἔπιόν θ’ὅσον ἤθελε θυμός
Il,9,178,ὁρμῶντ’ ἐκ κλισίης Ἀγαμέμνονος Ἀτρεΐδαο
Il,9,179,τοῖσι δὲ πόλλ’ ἐπέτελλε Γερήνιος ἱππότα Νέστωρ
Il,9,180,δενδίλλων ἐς ἕκαστον Ὀδυσσῆϊ δὲ μάλιστα
Il,9,181,πειρᾶν ὡς πεπίθοιεν ἀμύμονα Πηλεΐωνα
Il,9,182,τὼ δὲ βάτην παρὰ θῖνα πολυφλοίσβοιο θαλάσσης
Il,9,183,πολλὰ μάλ’ εὐχομένω γαιηόχῳ ἐννοσιγαίῳ
Il,9,184,ῥηϊδίως πεπιθεῖν μεγάλας φρένας Αἰακίδαο
Il,9,185,Μυρμιδόνων δ’ἐπί τε κλισίας καὶ νῆας ἱκέσθην
Il,9,186,τὸν δ’εὗρον φρένα τερπόμενον φόρμιγγι λιγείῃ
Il,9,187,καλῇ δαιδαλέῃ ἐπὶ δ’ἀργύρεον ζυγὸν ἦεν
Il,9,188,τὴν ἄρετ’ ἐξ ἐνάρων πόλιν Ἠετίωνος ὀλέσσας
Il,9,189,τῇ ὅ γε θυμὸν ἔτερπεν ἄειδε δ’ἄρα κλέα ἀνδρῶν
Il,9,190,Πάτροκλος δέ οἱ οἶος ἐναντίος ἧστο σιωπῇ
Il,9,191,δέγμενος Αἰακίδην ὁπότε λήξειεν ἀείδων
Il,9,192,τὼ δὲ βάτην προτέρω ἡγεῖτο δὲ δῖος Ὀδυσσεύς
Il,9,193,στὰν δὲ πρόσθ’ αὐτοῖο ταφὼν δ’ἀνόρουσεν Ἀχιλλεὺς
Il,9,194,αὐτῇ σὺν φόρμιγγι λιπὼν ἕδος ἔνθα θάασσεν
Il,9,195,ὣς δ’αὔτως Πάτροκλος ἐπεὶ ἴδε φῶτας ἀνέστη
Il,9,196,τὼ καὶ δεικνύμενος προσέφη πόδας ὠκὺς Ἀχιλλεύς
Il,9,197,χαίρετον ἦ φίλοι ἄνδρες ἱκάνετον ἦ τι μάλα χρεώ
Il,9,198,οἵ μοι σκυζομένῳ περ Ἀχαιῶν φίλτατοί ἐστον
Il,9,199,ὣς ἄρα φωνήσας προτέρω ἄγε δῖος Ἀχιλλεύς
Il,9,200,εἷσεν δ’ἐν κλισμοῖσι τάπησί τε πορφυρέοισιν
Il,9,201,αἶψα δὲ Πάτροκλον προσεφώνεεν ἐγγὺς ἐόντα
Il,9,202,μείζονα δὴ κρητῆρα Μενοιτίου υἱὲ καθίστα
Il,9,203,ζωρότερον δὲ κέραιε δέπας δ’ἔντυνον ἑκάστῳ
Il,9,204,οἳ γὰρ φίλτατοι ἄνδρες ἐμῷ ὑπέασι μελάθρῳ
Il,9,205,ὣς φάτο Πάτροκλος δὲ φίλῳ ἐπεπείθεθ’ ἑταίρῳ
Il,9,206,αὐτὰρ ὅ γε κρεῖον μέγα κάββαλεν ἐν πυρὸς αὐγῇ
Il,9,207,ἐν δ’ἄρα νῶτον ἔθηκ’ ὄϊος καὶ πίονος αἰγός
Il,9,208,ἐν δὲ συὸς σιάλοιο ῥάχιν τεθαλυῖαν ἀλοιφῇ
Il,9,209,τῷ δ’ἔχεν Αὐτομέδων τάμνεν δ’ἄρα δῖος Ἀχιλλεύς
Il,9,210,καὶ τὰ μὲν εὖ μίστυλλε καὶ ἀμφ’ ὀβελοῖσιν ἔπειρε
Il,9,211,πῦρ δὲ Μενοιτιάδης δαῖεν μέγα ἰσόθεος φώς
Il,9,212,αὐτὰρ ἐπεὶ κατὰ πῦρ ἐκάη καὶ φλὸξ ἐμαράνθη
Il,9,213,ἀνθρακιὴν στορέσας ὀβελοὺς ἐφύπερθε τάνυσσε
Il,9,214,πάσσε δ’ἁλὸς θείοιο κρατευτάων ἐπαείρας
Il,9,215,αὐτὰρ ἐπεί ῥ’ὤπτησε καὶ εἰν ἐλεοῖσιν ἔχευε
Il,9,216,Πάτροκλος μὲν σῖτον ἑλὼν ἐπένειμε τραπέζῃ
Il,9,217,καλοῖς ἐν κανέοισιν ἀτὰρ κρέα νεῖμεν Ἀχιλλεύς
Il,9,218,αὐτὸς δ’ἀντίον ἷζεν Ὀδυσσῆος θείοιο
Il,9,219,τοίχου τοῦ ἑτέροιο θεοῖσι δὲ θῦσαι ἀνώγει
Il,9,220,Πάτροκλον ὃν ἑταῖρον ὃ δ’ἐν πυρὶ βάλλε θυηλάς
Il,9,221,οἳ δ’ἐπ’ ὀνείαθ’ ἑτοῖμα προκείμενα χεῖρας ἴαλλον
Il,9,222,αὐτὰρ ἐπεὶ πόσιος καὶ ἐδητύος ἐξ ἔρον ἕντο
Il,9,223,νεῦσ’ Αἴας Φοίνικι νόησε δὲ δῖος Ὀδυσσεύς
Il,9,224,πλησάμενος δ’οἴνοιο δέπας δείδεκτ’ Ἀχιλῆα
Il,9,225,χαῖρ’ Ἀχιλεῦ δαιτὸς μὲν ἐΐσης οὐκ ἐπιδευεῖς
Il,9,226,ἠμὲν ἐνὶ κλισίῃ Ἀγαμέμνονος Ἀτρεΐδαο
Il,9,227,ἠδὲ καὶ ἐνθάδε νῦν πάρα γὰρ μενοεικέα πολλὰ
Il,9,228,δαίνυσθ’ ἀλλ’ οὐ δαιτὸς ἐπηράτου ἔργα μέμηλεν
Il,9,229,ἀλλὰ λίην μέγα πῆμα διοτρεφὲς εἰσορόωντες
Il,9,230,δείδιμεν ἐν δοιῇ δὲ σαωσέμεν ἢ ἀπολέσθαι
Il,9,231,νῆας ἐϋσσέλμους εἰ μὴ σύ γε δύσεαι ἀλκήν
Il,9,232,ἐγγὺς γὰρ νηῶν καὶ τείχεος αὖλιν ἔθεντο
Il,9,233,Τρῶες ὑπέρθυμοι τηλεκλειτοί τ’ἐπίκουροι
Il,9,234,κηάμενοι πυρὰ πολλὰ κατὰ στρατόν οὐδ’ ἔτι φασὶ
Il,9,235,σχήσεσθ’ ἀλλ’ ἐν νηυσὶ μελαίνῃσιν πεσέεσθαι
Il,9,236,Ζεὺς δέ σφι Κρονίδης ἐνδέξια σήματα φαίνων
Il,9,237,ἀστράπτει Ἕκτωρ δὲ μέγα σθένεϊ βλεμεαίνων
Il,9,238,μαίνεται ἐκπάγλως πίσυνος Διί οὐδέ τι τίει
Il,9,239,ἀνέρας οὐδὲ θεούς κρατερὴ δέ ἑ λύσσα δέδυκεν
Il,9,240,ἀρᾶται δὲ τάχιστα φανήμεναι Ἠῶ δῖαν
Il,9,241,στεῦται γὰρ νηῶν ἀποκόψειν ἄκρα κόρυμβα
Il,9,242,αὐτάς τ’ἐμπρήσειν μαλεροῦ πυρός αὐτὰρ Ἀχαιοὺς
Il,9,243,δῃώσειν παρὰ τῇσιν ὀρινομένους ὑπὸ καπνοῦ
Il,9,244,ταῦτ’ αἰνῶς δείδοικα κατὰ φρένα μή οἱ ἀπειλὰς
Il,9,245,ἐκτελέσωσι θεοί ἡμῖν δὲ δὴ αἴσιμον εἴη
Il,9,246,φθίσθαι ἐνὶ Τροίῃ ἑκὰς Ἄργεος ἱπποβότοιο
Il,9,247,ἀλλ’ ἄνα εἰ μέμονάς γε καὶ ὀψέ περ υἷας Ἀχαιῶν
Il,9,248,τειρομένους ἐρύεσθαι ὑπὸ Τρώων ὀρυμαγδοῦ
Il,9,249,αὐτῷ τοι μετόπισθ’ ἄχος ἔσσεται οὐδέ τι μῆχος
Il,9,250,ῥεχθέντος κακοῦ ἔστ’ ἄκος εὑρεῖν ἀλλὰ πολὺ πρὶν
Il,9,251,φράζευ ὅπως Δαναοῖσιν ἀλεξήσεις κακὸν ἦμαρ
Il,9,252,ὦ πέπον ἦ μὲν σοί γε πατὴρ ἐπετέλλετο Πηλεὺς
Il,9,253,ἤματι τῷ ὅτε σ’ἐκ Φθίης Ἀγαμέμνονι πέμπε
Il,9,254,τέκνον ἐμὸν κάρτος μὲν Ἀθηναίη τε καὶ Ἥρη
Il,9,255,δώσουσ’ αἴ κ’ἐθέλωσι σὺ δὲ μεγαλήτορα θυμὸν
Il,9,256,ἴσχειν ἐν στήθεσσι φιλοφροσύνη γὰρ ἀμείνων
Il,9,257,ληγέμεναι δ’ἔριδος κακομηχάνου ὄφρά σε μᾶλλον
Il,9,258,τίωσ’ Ἀργείων ἠμὲν νέοι ἠδὲ γέροντες
Il,9,259,ὣς ἐπέτελλ’ ὃ γέρων σὺ δὲ λήθεαι ἀλλ’ ἔτι καὶ νῦν
Il,9,260,παύε’ ἔα δὲ χόλον θυμαλγέα σοὶ δ’Ἀγαμέμνων
Il,9,261,ἄξια δῶρα δίδωσι μεταλήξαντι χόλοιο
Il,9,262,εἰ δὲ σὺ μέν μευ ἄκουσον ἐγὼ δέ κέ τοι καταλέξω
Il,9,263,ὅσσά τοι ἐν κλισίῃσιν ὑπέσχετο δῶρ’ Ἀγαμέμνων
Il,9,264,ἕπτ’ ἀπύρους τρίποδας δέκα δὲ χρυσοῖο τάλαντα
Il,9,265,αἴθωνας δὲ λέβητας ἐείκοσι δώδεκα δ’ἵππους
Il,9,266,πηγοὺς ἀθλοφόρους οἳ ἀέθλια ποσσὶν ἄροντο
Il,9,267,οὔ κεν ἀλήϊος εἴη ἀνὴρ ᾧ τόσσα γένοιτο
Il,9,268,οὐδέ κεν ἀκτήμων ἐριτίμοιο χρυσοῖο
Il,9,269,ὅσσ’ Ἀγαμέμνονος ἵπποι ἀέθλια ποσσὶν ἄροντο
Il,9,270,δώσει δ’ἑπτὰ γυναῖκας ἀμύμονα ἔργα ἰδυίας
Il,9,271,Λεσβίδας ἃς ὅτε Λέσβον ἐϋκτιμένην ἕλες αὐτὸς
Il,9,272,ἐξέλεθ’ αἳ τότε κάλλει ἐνίκων φῦλα γυναικῶν
Il,9,273,τὰς μέν τοι δώσει μετὰ δ’ἔσσεται ἣν τότ’ ἀπηύρα
Il,9,274,κούρη Βρισῆος ἐπὶ δὲ μέγαν ὅρκον ὀμεῖται
Il,9,275,μή ποτε τῆς εὐνῆς ἐπιβήμεναι ἠδὲ μιγῆναι
Il,9,276,ἣ θέμις ἐστὶν ἄναξ ἤτ’ ἀνδρῶν ἤτε γυναικῶν
Il,9,277,ταῦτα μὲν αὐτίκα πάντα παρέσσεται εἰ δέ κεν αὖτε
Il,9,278,ἄστυ μέγα Πριάμοιο θεοὶ δώωσ’ ἀλαπάξαι
Il,9,279,νῆα ἅλις χρυσοῦ καὶ χαλκοῦ νηήσασθαι
Il,9,280,εἰσελθών ὅτε κεν δατεώμεθα ληΐδ’ Ἀχαιοί
Il,9,281,Τρωϊάδας δὲ γυναῖκας ἐείκοσιν αὐτὸς ἑλέσθαι
Il,9,282,αἵ κε μετ’ Ἀργείην Ἑλένην κάλλισται ἔωσιν
Il,9,283,εἰ δέ κεν Ἄργος ἱκοίμεθ’ Ἀχαιϊκὸν οὖθαρ ἀρούρης
Il,9,284,γαμβρός κέν οἱ ἔοις τίσει δέ σε ἶσον Ὀρέστῃ
Il,9,285,ὅς οἱ τηλύγετος τρέφεται θαλίῃ ἔνι πολλῇ
Il,9,286,τρεῖς δέ οἵ εἰσι θύγατρες ἐνὶ μεγάρῳ εὐπήκτῳ
Il,9,287,Χρυσόθεμις καὶ Λαοδίκη καὶ Ἰφιάνασσα
Il,9,288,τάων ἥν κ’ἐθέλῃσθα φίλην ἀνάεδνον ἄγεσθαι
Il,9,289,πρὸς οἶκον Πηλῆος ὃ δ’αὖτ’ ἐπὶ μείλια δώσει
Il,9,290,πολλὰ μάλ’ ὅσσ’ οὔ πώ τις ἑῇ ἐπέδωκε θυγατρί
Il,9,291,ἑπτὰ δέ τοι δώσει εὖ ναιόμενα πτολίεθρα
Il,9,292,Καρδαμύλην Ἐνόπην τε καὶ Ἱρὴν ποιήεσσαν
Il,9,293,Φηράς τε ζαθέας ἠδ’ Ἄνθειαν βαθύλειμον
Il,9,294,καλήν τ’Αἴπειαν καὶ Πήδασον ἀμπελόεσσαν
Il,9,295,πᾶσαι δ’ἐγγὺς ἁλός νέαται Πύλου ἠμαθόεντος
Il,9,296,ἐν δ’ἄνδρες ναίουσι πολύρρηνες πολυβοῦται
Il,9,297,οἵ κέ σε δωτίνῃσι θεὸν ὣς τιμήσουσι
Il,9,298,καί τοι ὑπὸ σκήπτρῳ λιπαρὰς τελέουσι θέμιστας
Il,9,299,ταῦτά κέ τοι τελέσειε μεταλήξαντι χόλοιο
Il,9,300,εἰ δέ τοι Ἀτρεΐδης μὲν ἀπήχθετο κηρόθι μᾶλλον
Il,9,301,αὐτὸς καὶ τοῦ δῶρα σὺ δ’ἄλλους περ Παναχαιοὺς
Il,9,302,τειρομένους ἐλέαιρε κατὰ στρατόν οἵ σε θεὸν ὣς
Il,9,303,τίσουσ’ ἦ γάρ κέ σφι μάλα μέγα κῦδος ἄροιο
Il,9,304,νῦν γάρ χ’Ἕκτορ’ ἕλοις ἐπεὶ ἂν μάλα τοι σχεδὸν ἔλθοι
Il,9,305,λύσσαν ἔχων ὀλοήν ἐπεὶ οὔ τινά φησιν ὁμοῖον
Il,9,306,οἷ ἔμεναι Δαναῶν οὓς ἐνθάδε νῆες ἔνεικαν
Il,9,307,τὸν δ’ἀπαμειβόμενος προσέφη πόδας ὠκὺς Ἀχιλλεύς
Il,9,308,διογενὲς Λαερτιάδη πολυμήχαν’ Ὀδυσσεῦ
Il,9,309,χρὴ μὲν δὴ τὸν μῦθον ἀπηλεγέως ἀποειπεῖν
Il,9,310,ᾗ περ δὴ φρονέω τε καὶ ὡς τετελεσμένον ἔσται
Il,9,311,ὡς μή μοι τρύζητε παρήμενοι ἄλλοθεν ἄλλος
Il,9,312,ἐχθρὸς γάρ μοι κεῖνος ὁμῶς Ἀΐδαο πύλῃσιν
Il,9,313,ὅς χ’ἕτερον μὲν κεύθῃ ἐνὶ φρεσίν ἄλλο δὲ εἴπῃ
Il,9,314,αὐτὰρ ἐγὼν ἐρέω ὥς μοι δοκεῖ εἶναι ἄριστα
Il,9,315,οὔτ’ ἔμεγ’ Ἀτρεΐδην Ἀγαμέμνονα πεισέμεν οἴω
Il,9,316,οὔτ’ ἄλλους Δαναούς ἐπεὶ οὐκ ἄρα τις χάρις ἦεν
Il,9,317,μάρνασθαι δηίοισιν ἐπ’ ἀνδράσι νωλεμὲς αἰεί
Il,9,318,ἴση μοῖρα μένοντι καὶ εἰ μάλα τις πολεμίζοι
Il,9,319,ἐν δὲ ἰῇ τιμῇ ἠμὲν κακὸς ἠδὲ καὶ ἐσθλός
Il,9,320,κάτθαν’ ὁμῶς ὅ τ’ἀεργὸς ἀνὴρ ὅ τε πολλὰ ἐοργώς
Il,9,321,οὐδέ τί μοι περίκειται ἐπεὶ πάθον ἄλγεα θυμῷ
Il,9,322,αἰεὶ ἐμὴν ψυχὴν παραβαλλόμενος πολεμίζειν
Il,9,323,ὡς δ’ὄρνις ἀπτῆσι νεοσσοῖσι προφέρῃσι
Il,9,324,μάστακ’ ἐπεί κε λάβῃσι κακῶς δ’ἄρα οἱ πέλει αὐτῇ
Il,9,325,ὣς καὶ ἐγὼ πολλὰς μὲν ἀΰπνους νύκτας ἴαυον
Il,9,326,ἤματα δ’αἱματόεντα διέπρησσον πολεμίζων
Il,9,327,ἀνδράσι μαρνάμενος ὀάρων ἕνεκα σφετεράων
Il,9,328,δώδεκα δὴ σὺν νηυσὶ πόλεις ἀλάπαξ’ ἀνθρώπων
Il,9,329,πεζὸς δ’ἕνδεκά φημι κατὰ Τροίην ἐρίβωλον
Il,9,330,τάων ἐκ πασέων κειμήλια πολλὰ καὶ ἐσθλὰ
Il,9,331,ἐξελόμην καὶ πάντα φέρων Ἀγαμέμνονι δόσκον
Il,9,332,Ἀτρεΐδῃ ὃ δ’ὄπισθε μένων παρὰ νηυσὶ θοῇσι
Il,9,333,δεξάμενος διὰ παῦρα δασάσκετο πολλὰ δ’ἔχεσκεν
Il,9,334,ἄλλα δ’ἀριστήεσσι δίδου γέρα καὶ βασιλεῦσι
Il,9,335,τοῖσι μὲν ἔμπεδα κεῖται ἐμεῦ δ’ἀπὸ μούνου Ἀχαιῶν
Il,9,336,εἵλετ’ ἔχει δ’ἄλοχον θυμαρέα τῇ παριαύων
Il,9,337,τερπέσθω τί δὲ δεῖ πολεμιζέμεναι Τρώεσσιν
Il,9,338,Ἀργείους; τί δὲ λαὸν ἀνήγαγεν ἐνθάδ’ ἀγείρας
Il,9,339,Ἀτρεΐδης; ἦ οὐχ Ἑλένης ἕνεκ’ ἠϋκόμοιο;
Il,9,340,ἦ μοῦνοι φιλέουσ’ ἀλόχους μερόπων ἀνθρώπων
Il,9,341,Ἀτρεΐδαι; ἐπεὶ ὅς τις ἀνὴρ ἀγαθὸς καὶ ἐχέφρων
Il,9,342,τὴν αὐτοῦ φιλέει καὶ κήδεται ὡς καὶ ἐγὼ τὴν
Il,9,343,ἐκ θυμοῦ φίλεον δουρικτητήν περ ἐοῦσαν
Il,9,344,νῦν δ’ἐπεὶ ἐκ χειρῶν γέρας εἵλετο καί μ’ἀπάτησε
Il,9,345,μή μευ πειράτω εὖ εἰδότος οὐδέ με πείσει
Il,9,346,ἀλλ’ Ὀδυσεῦ σὺν σοί τε καὶ ἄλλοισιν βασιλεῦσι
Il,9,347,φραζέσθω νήεσσιν ἀλεξέμεναι δήίον πῦρ
Il,9,348,ἦ μὲν δὴ μάλα πολλὰ πονήσατο νόσφιν ἐμεῖο
Il,9,349,καὶ δὴ τεῖχος ἔδειμε καὶ ἤλασε τάφρον ἐπ’ αὐτῷ
Il,9,350,εὐρεῖαν μεγάλην ἐν δὲ σκόλοπας κατέπηξεν
Il,9,351,ἀλλ’ οὐδ’ ὧς δύναται σθένος Ἕκτορος ἀνδροφόνοιο
Il,9,352,ἴσχειν ὄφρα δ’ἐγὼ μετ’ Ἀχαιοῖσιν πολέμιζον
Il,9,353,οὐκ ἐθέλεσκε μάχην ἀπὸ τείχεος ὀρνύμεν Ἕκτωρ
Il,9,354,ἀλλ’ ὅσον ἐς Σκαιάς τε πύλας καὶ φηγὸν ἵκανεν
Il,9,355,ἔνθά ποτ’ οἶον ἔμιμνε μόγις δέ μευ ἔκφυγεν ὁρμήν
Il,9,356,νῦν δ’ἐπεὶ οὐκ ἐθέλω πολεμιζέμεν Ἕκτορι δίῳ
Il,9,357,αὔριον ἱρὰ Διὶ ῥέξας καὶ πᾶσι θεοῖσι
Il,9,358,νηήσας εὖ νῆας ἐπὴν ἅλα δὲ προερύσσω
Il,9,359,ὄψεαι αἴ κ’ἐθέλῃσθα καὶ αἴ κέν τοι τὰ μεμήλῃ
Il,9,360,ἦρι μάλ’ Ἑλλήσποντον ἐπ’ ἰχθυόεντα πλεούσας
Il,9,361,νῆας ἐμάς ἐν δ’ἄνδρας ἐρεσσέμεναι μεμαῶτας
Il,9,362,εἰ δέ κεν εὐπλοίην δώῃ κλυτὸς ἐννοσίγαιος
Il,9,363,ἤματί κε τριτάτῳ Φθίην ἐρίβωλον ἱκοίμην
Il,9,364,ἔστι δέ μοι μάλα πολλά τὰ κάλλιπον ἐνθάδε ἔρρων
Il,9,365,ἄλλον δ’ἐνθένδε χρυσὸν καὶ χαλκὸν ἐρυθρὸν
Il,9,366,ἠδὲ γυναῖκας ἐϋζώνους πολιόν τε σίδηρον
Il,9,367,ἄξομαι ἅσσ’ ἔλαχόν γε γέρας δέ μοι ὅς περ ἔδωκεν
Il,9,368,αὖτις ἐφυβρίζων ἕλετο κρείων Ἀγαμέμνων
Il,9,369,Ἀτρεΐδης τῷ πάντ’ ἀγορευέμεν ὡς ἐπιτέλλω
Il,9,370,ἀμφαδόν ὄφρα καὶ ἄλλοι ἐπισκύζωνται Ἀχαιοὶ
Il,9,371,εἴ τινά που Δαναῶν ἔτι ἔλπεται ἐξαπατήσειν
Il,9,372,αἰὲν ἀναιδείην ἐπιειμένος οὐδ’ ἂν ἔμοιγε
Il,9,373,τετλαίη κύνεός περ ἐὼν εἰς ὦπα ἰδέσθαι
Il,9,374,οὐδέ τί οἱ βουλὰς συμφράσσομαι οὐδὲ μὲν ἔργον
Il,9,375,ἐκ γὰρ δή μ’ἀπάτησε καὶ ἤλιτεν οὐδ’ ἂν ἔτ’ αὖτις
Il,9,376,ἐξαπάφοιτ’ ἐπέεσσιν ἅλις δέ οἱ ἀλλὰ ἕκηλος
Il,9,377,ἐρρέτω ἐκ γάρ εὑ φρένας εἵλετο μητίετα Ζεύς
Il,9,378,ἐχθρὰ δέ μοι τοῦ δῶρα τίω δέ μιν ἐν καρὸς αἴσῃ
Il,9,379,οὐδ’ εἴ μοι δεκάκις τε καὶ εἰκοσάκις τόσα δοίη
Il,9,380,ὅσσά τέ οἱ νῦν ἔστι καὶ εἴ ποθεν ἄλλα γένοιτο
Il,9,381,οὐδ’ ὅσ’ ἐς Ὀρχομενὸν ποτινίσεται οὐδ’ ὅσα Θήβας
Il,9,382,Αἰγυπτίας ὅθι πλεῖστα δόμοις ἐν κτήματα κεῖται
Il,9,383,αἵ θ’ἑκατόμπυλοί εἰσι διηκόσιοι δ’ἀν’ ἑκάστας
Il,9,384,ἀνέρες ἐξοιχνεῦσι σὺν ἵπποισιν καὶ ὄχεσφιν
Il,9,385,οὐδ’ εἴ μοι τόσα δοίη ὅσα ψάμαθός τε κόνις τε
Il,9,386,οὐδέ κεν ὧς ἔτι θυμὸν ἐμὸν πείσει’ Ἀγαμέμνων
Il,9,387,πρίν γ’ἀπὸ πᾶσαν ἐμοὶ δόμεναι θυμαλγέα λώβην
Il,9,388,κούρην δ’οὐ γαμέω Ἀγαμέμνονος Ἀτρεΐδαο
Il,9,389,οὐδ’ εἰ χρυσείῃ Ἀφροδίτῃ κάλλος ἐρίζοι
Il,9,390,ἔργα δ’Ἀθηναίῃ γλαυκώπιδι ἰσοφαρίζοι
Il,9,391,οὐδέ μιν ὧς γαμέω ὃ δ’Ἀχαιῶν ἄλλον ἑλέσθω
Il,9,392,ὅς τις οἷ τ’ἐπέοικε καὶ ὃς βασιλεύτερός ἐστιν
Il,9,393,ἢν γὰρ δή με σαῶσι θεοὶ καὶ οἴκαδ’ ἵκωμαι
Il,9,394,Πηλεύς θήν μοι ἔπειτα γυναῖκά γε μάσσεται αὐτός
Il,9,395,πολλαὶ Ἀχαιΐδες εἰσὶν ἀν’ Ἑλλάδα τε Φθίην τε
Il,9,396,κοῦραι ἀριστήων οἵ τε πτολίεθρα ῥύονται
Il,9,397,τάων ἥν κ’ἐθέλωμι φίλην ποιήσομ’ ἄκοιτιν
Il,9,398,ἔνθα δέ μοι μάλα πολλὸν ἐπέσσυτο θυμὸς ἀγήνωρ
Il,9,399,γήμαντα μνηστὴν ἄλοχον ἐϊκυῖαν ἄκοιτιν
Il,9,400,κτήμασι τέρπεσθαι τὰ γέρων ἐκτήσατο Πηλεύς
Il,9,401,οὐ γὰρ ἐμοὶ ψυχῆς ἀντάξιον οὐδ’ ὅσα φασὶν
Il,9,402,Ἴλιον ἐκτῆσθαι εὖ ναιόμενον πτολίεθρον
Il,9,403,τὸ πρὶν ἐπ’ εἰρήνης πρὶν ἐλθεῖν υἷας Ἀχαιῶν
Il,9,404,οὐδ’ ὅσα λάϊνος οὐδὸς ἀφήτορος ἐντὸς ἐέργει
Il,9,405,Φοίβου Ἀπόλλωνος Πυθοῖ ἔνι πετρηέσσῃ
Il,9,406,ληϊστοὶ μὲν γάρ τε βόες καὶ ἴφια μῆλα
Il,9,407,κτητοὶ δὲ τρίποδές τε καὶ ἵππων ξανθὰ κάρηνα
Il,9,408,ἀνδρὸς δὲ ψυχὴ πάλιν ἐλθεῖν οὔτε λεϊστὴ
Il,9,409,οὔθ’ ἑλετή ἐπεὶ ἄρ κεν ἀμείψεται ἕρκος ὀδόντων
Il,9,410,μήτηρ γάρ τέ μέ φησι θεὰ Θέτις ἀργυρόπεζα
Il,9,411,διχθαδίας κῆρας φερέμεν θανάτοιο τέλος δέ
Il,9,412,εἰ μέν κ’αὖθι μένων Τρώων πόλιν ἀμφιμάχωμαι
Il,9,413,ὤλετο μέν μοι νόστος ἀτὰρ κλέος ἄφθιτον ἔσται
Il,9,414,εἰ δέ κεν οἴκαδ’ ἵκωμι φίλην ἐς πατρίδα γαῖαν
Il,9,415,ὤλετό μοι κλέος ἐσθλόν ἐπὶ δηρὸν δέ μοι αἰὼν
Il,9,416,ἔσσεται οὐδέ κέ μ’ὦκα τέλος θανάτοιο κιχείη
Il,9,417,καὶ δ’ἂν τοῖς ἄλλοισιν ἐγὼ παραμυθησαίμην
Il,9,418,οἴκαδ’ ἀποπλείειν ἐπεὶ οὐκέτι δήετε τέκμωρ
Il,9,419,Ἰλίου αἰπεινῆς μάλα γάρ ἑθεν εὐρύοπα Ζεὺς
Il,9,420,χεῖρα ἑὴν ὑπερέσχε τεθαρσήκασι δὲ λαοί
Il,9,421,ἀλλ’ ὑμεῖς μὲν ἰόντες ἀριστήεσσιν Ἀχαιῶν
Il,9,422,ἀγγελίην ἀπόφασθε τὸ γὰρ γέρας ἐστὶ γερόντων
Il,9,423,ὄφρ’ ἄλλην φράζωνται ἐνὶ φρεσὶ μῆτιν ἀμείνω
Il,9,424,ἥ κέ σφιν νῆάς τε σαῷ καὶ λαὸν Ἀχαιῶν
Il,9,425,νηυσὶν ἔπι γλαφυρῇς ἐπεὶ οὔ σφισιν ἥδέ γ’ἑτοίμη
Il,9,426,ἣν νῦν ἐφράσσαντο ἐμεῦ ἀπομηνίσαντος
Il,9,427,Φοῖνιξ δ’αὖθι παρ’ ἄμμι μένων κατακοιμηθήτω
Il,9,428,ὄφρά μοι ἐν νήεσσι φίλην ἐς πατρίδ’ ἕπηται
Il,9,429,αὔριον ἢν ἐθέλῃσιν ἀνάγκῃ δ’οὔ τί μιν ἄξω
Il,9,430,ὣς ἔφαθ’ οἳ δ’ἄρα πάντες ἀκὴν ἐγένοντο σιωπῇ
Il,9,431,μῦθον ἀγασσάμενοι μάλα γὰρ κρατερῶς ἀπέειπεν
Il,9,432,ὀψὲ δὲ δὴ μετέειπε γέρων ἱππηλάτα Φοῖνιξ
Il,9,433,δάκρυ’ ἀναπρήσας περὶ γὰρ δίε νηυσὶν Ἀχαιῶν
Il,9,434,εἰ μὲν δὴ νόστόν γε μετὰ φρεσὶ φαίδιμ’ Ἀχιλλεῦ
Il,9,435,βάλλεαι οὐδέ τι πάμπαν ἀμύνειν νηυσὶ θοῇσι
Il,9,436,πῦρ ἐθέλεις ἀΐδηλον ἐπεὶ χόλος ἔμπεσε θυμῷ
Il,9,437,πῶς ἂν ἔπειτ’ ἀπὸ σεῖο φίλον τέκος αὖθι λιποίμην
Il,9,438,οἶος; σοὶ δέ μ’ἔπεμπε γέρων ἱππηλάτα Πηλεὺς
Il,9,439,ἤματι τῷ ὅτε σ’ἐκ Φθίης Ἀγαμέμνονι πέμπε
Il,9,440,νήπιον οὔ πω εἰδόθ’ ὁμοιΐου πολέμοιο
Il,9,441,οὐδ’ ἀγορέων ἵνα τ’ἄνδρες ἀριπρεπέες τελέθουσι
Il,9,442,τοὔνεκά με προέηκε διδασκέμεναι τάδε πάντα
Il,9,443,μύθων τε ῥητῆρ’ ἔμεναι πρηκτῆρά τε ἔργων
Il,9,444,ὡς ἂν ἔπειτ’ ἀπὸ σεῖο φίλον τέκος οὐκ ἐθέλοιμι
Il,9,445,λείπεσθ’ οὐδ’ εἴ κέν μοι ὑποσταίη θεὸς αὐτὸς
Il,9,446,γῆρας ἀποξύσας θήσειν νέον ἡβώοντα
Il,9,447,οἷον ὅτε πρῶτον λίπον Ἑλλάδα καλλιγύναικα
Il,9,448,φεύγων νείκεα πατρὸς Ἀμύντορος Ὀρμενίδαο
Il,9,449,ὅς μοι παλλακίδος περιχώσατο καλλικόμοιο
Il,9,450,τὴν αὐτὸς φιλέεσκεν ἀτιμάζεσκε δ’ἄκοιτιν
Il,9,451,μητέρ’ ἐμήν ἣ δ’αἰὲν ἐμὲ λισσέσκετο γούνων
Il,9,452,παλλακίδι προμιγῆναι ἵν’ ἐχθήρειε γέροντα
Il,9,453,τῇ πιθόμην καὶ ἔρεξα πατὴρ δ’ἐμὸς αὐτίκ’ ὀϊσθεὶς
Il,9,454,πολλὰ κατηρᾶτο στυγερὰς δ’ἐπεκέκλετ’ Ἐρινῦς
Il,9,455,μή ποτε γούνασιν οἷσιν ἐφέσσεσθαι φίλον υἱὸν
Il,9,456,ἐξ ἐμέθεν γεγαῶτα θεοὶ δ’ἐτέλειον ἐπαρὰς
Il,9,457,Ζεύς τε καταχθόνιος καὶ ἐπαινὴ Περσεφόνεια
Il,9,458,ἔνθ’ ἐμοὶ οὐκέτι πάμπαν ἐρητύετ’ ἐν φρεσὶ θυμὸς
Il,9,459,πατρὸς χωομένοιο κατὰ μέγαρα στρωφᾶσθαι
Il,9,460,ἦ μὲν πολλὰ ἔται καὶ ἀνεψιοὶ ἀμφὶς ἐόντες
Il,9,461,αὐτοῦ λισσόμενοι κατερήτυον ἐν μεγάροισι
Il,9,462,πολλὰ δὲ ἴφια μῆλα καὶ εἰλίποδας ἕλικας βοῦς
Il,9,463,ἔσφαζον πολλοὶ δὲ σύες θαλέθοντες ἀλοιφῇ
Il,9,464,εὑόμενοι τανύοντο διὰ φλογὸς Ἡφαίστοιο
Il,9,465,πολλὸν δ’ἐκ κεράμων μέθυ πίνετο τοῖο γέροντος
Il,9,466,εἰνάνυχες δέ μοι ἀμφ’ αὐτῷ παρὰ νύκτας ἴαυον
Il,9,467,οἳ μὲν ἀμειβόμενοι φυλακὰς ἔχον οὐδέ ποτ’ ἔσβη
Il,9,468,πῦρ ἕτερον μὲν ὑπ’ αἰθούσῃ εὐερκέος αὐλῆς
Il,9,469,ἄλλο δ’ἐνὶ προδόμῳ πρόσθεν θαλάμοιο θυράων
Il,9,470,ἀλλ’ ὅτε δὴ δεκάτη μοι ἐπήλυθε νὺξ ἐρεβεννή
Il,9,471,καὶ τότ’ ἐγὼ θαλάμοιο θύρας πυκινῶς ἀραρυίας
Il,9,472,ῥήξας ἐξῆλθον καὶ ὑπέρθορον ἑρκίον αὐλῆς
Il,9,473,ῥεῖα λαθὼν φύλακάς τ’ἄνδρας δμῳάς τε γυναῖκας
Il,9,474,φεῦγον ἔπειτ’ ἀπάνευθε δι’ Ἑλλάδος εὐρυχόροιο
Il,9,475,Φθίην δ’ἐξικόμην ἐριβώλακα μητέρα μήλων
Il,9,476,ἐς Πηλῆα ἄναχθ’ ὃ δέ με πρόφρων ὑπέδεκτο
Il,9,477,καί μ’ἐφίλησ’ ὡς εἴ τε πατὴρ ὃν παῖδα φιλήσῃ
Il,9,478,μοῦνον τηλύγετον πολλοῖσιν ἐπὶ κτεάτεσσι
Il,9,479,καί μ’ἀφνειὸν ἔθηκε πολὺν δέ μοι ὤπασε λαόν
Il,9,480,ναῖον δ’ἐσχατιὴν Φθίης Δολόπεσσιν ἀνάσσων
Il,9,481,καί σε τοσοῦτον ἔθηκα θεοῖς ἐπιείκελ’ Ἀχιλλεῦ
Il,9,482,ἐκ θυμοῦ φιλέων ἐπεὶ οὐκ ἐθέλεσκες ἅμ’ ἄλλῳ
Il,9,483,οὔτ’ ἐς δαῖτ’ ἰέναι οὔτ’ ἐν μεγάροισι πάσασθαι
Il,9,484,πρίν γ’ὅτε δή σ’ἐπ’ ἐμοῖσιν ἐγὼ γούνεσσι καθίσσας
Il,9,485,ὄψου τ’ἄσαιμι προταμὼν καὶ οἶνον ἐπισχών
Il,9,486,πολλάκι μοι κατέδευσας ἐπὶ στήθεσσι χιτῶνα
Il,9,487,οἴνου ἀποβλύζων ἐν νηπιέῃ ἀλεγεινῇ
Il,9,488,ὣς ἐπὶ σοὶ μάλα πολλὰ πάθον καὶ πολλὰ μόγησα
Il,9,489,τὰ φρονέων ὅ μοι οὔ τι θεοὶ γόνον ἐξετέλειον
Il,9,490,ἐξ ἐμεῦ ἀλλὰ σὲ παῖδα θεοῖς ἐπιείκελ’ Ἀχιλλεῦ
Il,9,491,ποιεύμην ἵνα μοί ποτ’ ἀεικέα λοιγὸν ἀμύνῃς
Il,9,492,ἀλλ’ Ἀχιλεῦ δάμασον θυμὸν μέγαν οὐδέ τί σε χρὴ
Il,9,493,νηλεὲς ἦτορ ἔχειν στρεπτοὶ δέ τε καὶ θεοὶ αὐτοί
Il,9,494,τῶν περ καὶ μείζων ἀρετὴ τιμή τε βίη τε
Il,9,495,καὶ μὲν τοὺς θυέεσσι καὶ εὐχωλῇς ἀγανῇσι
Il,9,496,λοιβῇ τε κνίσῃ τε παρατρωπῶσ’ ἄνθρωποι
Il,9,497,λισσόμενοι ὅτε κέν τις ὑπερβήῃ καὶ ἁμάρτῃ
Il,9,498,καὶ γάρ τε λιταί εἰσι Διὸς κοῦραι μεγάλοιο
Il,9,499,χωλαί τε ῥυσαί τε παραβλῶπές τ’ὀφθαλμώ
Il,9,500,αἵ ῥά τε καὶ μετόπισθ’ ἄτης ἀλέγουσι κιοῦσαι
Il,9,501,ἣ δ’ἄτη σθεναρή τε καὶ ἀρτίπος οὕνεκα πάσας
Il,9,502,πολλὸν ὑπεκπροθέει φθάνει δέ τε πᾶσαν ἐπ’ αἶαν
Il,9,503,βλάπτουσ’ ἀνθρώπους αἳ δ’ἐξακέονται ὀπίσσω
Il,9,504,ὃς μέν τ’αἰδέσεται κούρας Διὸς ἆσσον ἰούσας
Il,9,505,τὸν δὲ μέγ’ ὤνησαν καί τ’ἔκλυον εὐχομένοιο
Il,9,506,ὃς δέ κ’ἀνήνηται καί τε στερεῶς ἀποείπῃ
Il,9,507,λίσσονται δ’ἄρα ταί γε Δία Κρονίωνα κιοῦσαι
Il,9,508,τῷ ἄτην ἅμ’ ἕπεσθαι ἵνα βλαφθεὶς ἀποτίσῃ
Il,9,509,ἀλλ’ Ἀχιλεῦ πόρε καὶ σὺ Διὸς κούρῃσιν ἕπεσθαι
Il,9,510,τιμήν ἥ τ’ἄλλων περ ἐπιγνάμπτει νόον ἐσθλῶν
Il,9,511,εἰ μὲν γὰρ μὴ δῶρα φέροι τὰ δ’ὄπισθ’ ὀνομάζοι
Il,9,512,Ἀτρεΐδης ἀλλ’ αἰὲν ἐπιζαφελῶς χαλεπαίνοι
Il,9,513,οὐκ ἂν ἔγωγέ σε μῆνιν ἀπορρίψαντα κελοίμην
Il,9,514,Ἀργείοισιν ἀμυνέμεναι χατέουσί περ ἔμπης
Il,9,515,νῦν δ’ἅμα τ’αὐτίκα πολλὰ διδοῖ τὰ δ’ὄπισθεν ὑπέστη
Il,9,516,ἄνδρας δὲ λίσσεσθαι ἐπιπροέηκεν ἀρίστους
Il,9,517,κρινάμενος κατὰ λαὸν Ἀχαιϊκόν οἵ τε σοὶ αὐτῷ
Il,9,518,φίλτατοι Ἀργείων τῶν μὴ σύ γε μῦθον ἐλέγξῃς
Il,9,519,μηδὲ πόδας πρὶν δ’οὔ τι νεμεσσητὸν κεχολῶσθαι
Il,9,520,οὕτω καὶ τῶν πρόσθεν ἐπευθόμεθα κλέα ἀνδρῶν
Il,9,521,ἡρώων ὅτε κέν τιν’ ἐπιζάφελος χόλος ἵκοι
Il,9,522,δωρητοί τε πέλοντο παράρρητοί τ’ἐπέεσσι
Il,9,523,μέμνημαι τόδε ἔργον ἐγὼ πάλαι οὔ τι νέον γε
Il,9,524,ὡς ἦν ἐν δ’ὑμῖν ἐρέω πάντεσσι φίλοισι
Il,9,525,Κουρῆτές τ’ἐμάχοντο καὶ Αἰτωλοὶ μενεχάρμαι
Il,9,526,ἀμφὶ πόλιν Καλυδῶνα καὶ ἀλλήλους ἐνάριζον
Il,9,527,Αἰτωλοὶ μὲν ἀμυνόμενοι Καλυδῶνος ἐραννῆς
Il,9,528,Κουρῆτες δὲ διαπραθέειν μεμαῶτες Ἄρηϊ
Il,9,529,καὶ γὰρ τοῖσι κακὸν χρυσόθρονος Ἄρτεμις ὦρσε
Il,9,530,χωσαμένη ὅ οἱ οὔ τι θαλύσια γουνῷ ἀλωῆς
Il,9,531,Οἰνεὺς ῥέξ’ ἄλλοι δὲ θεοὶ δαίνυνθ’ ἑκατόμβας
Il,9,532,οἴῃ δ’οὐκ ἔρρεξε Διὸς κούρῃ μεγάλοιο
Il,9,533,ἢ λάθετ’ ἢ οὐκ ἐνόησεν ἀάσατο δὲ μέγα θυμῷ
Il,9,534,ἣ δὲ χολωσαμένη δῖον γένος ἰοχέαιρα
Il,9,535,ὦρσεν ἔπι χλούνην σῦν ἄγριον ἀργιόδοντα
Il,9,536,ὃς κακὰ πόλλ’ ἕρδεσκεν ἔθων Οἰνῆος ἀλωήν
Il,9,537,πολλὰ δ’ὅ γε προθέλυμνα χαμαὶ βάλε δένδρεα μακρὰ
Il,9,538,αὐτῇσιν ῥίζῃσι καὶ αὐτοῖς ἄνθεσι μήλων
Il,9,539,τὸν δ’υἱὸς Οἰνῆος ἀπέκτεινεν Μελέαγρος
Il,9,540,πολλέων ἐκ πολίων θηρήτορας ἄνδρας ἀγείρας
Il,9,541,καὶ κύνας οὐ μὲν γάρ κε δάμη παύροισι βροτοῖσι
Il,9,542,τόσσος ἔην πολλοὺς δὲ πυρῆς ἐπέβησ’ ἀλεγεινῆς
Il,9,543,ἣ δ’ἀμφ’ αὐτῷ θῆκε πολὺν κέλαδον καὶ ἀϋτὴν
Il,9,544,ἀμφὶ συὸς κεφαλῇ καὶ δέρματι λαχνήεντι
Il,9,545,Κουρήτων τε μεσηγὺ καὶ Αἰτωλῶν μεγαθύμων
Il,9,546,ὄφρα μὲν οὖν Μελέαγρος ἄρηι φίλος πολέμιζε
Il,9,547,τόφρα δὲ Κουρήτεσσι κακῶς ἦν οὐδὲ δύναντο
Il,9,548,τείχεος ἔκτοσθεν μίμνειν πολέες περ ἐόντες
Il,9,549,ἀλλ’ ὅτε δὴ Μελέαγρον ἔδυ χόλος ὅς τε καὶ ἄλλων
Il,9,550,οἰδάνει ἐν στήθεσσι νόον πύκα περ φρονεόντων
Il,9,551,ἤτοι ὃ μητρὶ φίλῃ Ἀλθαίῃ χωόμενος κῆρ
Il,9,552,κεῖτο παρὰ μνηστῇ ἀλόχῳ καλῇ Κλεοπάτρῃ
Il,9,553,κούρῃ Μαρπήσσης καλλισφύρου Εὐηνίνης
Il,9,554,Ἴδεώ θ’ὃς κάρτιστος ἐπιχθονίων γένετ’ ἀνδρῶν
Il,9,555,τῶν τότε καί ῥα ἄνακτος ἐναντίον εἵλετο τόξον
Il,9,556,Φοίβου Ἀπόλλωνος καλλισφύρου εἵνεκα νύμφης
Il,9,557,τὴν δὲ τότ’ ἐν μεγάροισι πατὴρ καὶ πότνια μήτηρ
Il,9,558,Ἀλκυόνην καλέεσκον ἐπώνυμον οὕνεκ’ ἄρ’ αὐτῆς
Il,9,559,μήτηρ ἀλκυόνος πολυπενθέος οἶτον ἔχουσα
Il,9,560,κλαῖεν ὅ μιν ἑκάεργος ἀνήρπασε Φοῖβος Ἀπόλλων
Il,9,561,τῇ ὅ γε παρκατέλεκτο χόλον θυμαλγέα πέσσων
Il,9,562,ἐξ ἀρέων μητρὸς κεχολωμένος ἥ ῥα θεοῖσι
Il,9,563,πόλλ’ ἀχέουσ’ ἠρᾶτο κασιγνήτοιο φόνοιο
Il,9,564,πολλὰ δὲ καὶ γαῖαν πολυφόρβην χερσὶν ἀλοία
Il,9,565,κικλήσκουσ’ Ἀΐδην καὶ ἐπαινὴν Περσεφόνειαν
Il,9,566,πρόχνυ καθεζομένη δεύοντο δὲ δάκρυσι κόλποι
Il,9,567,παιδὶ δόμεν θάνατον τῆς δ’ἠεροφοῖτις Ἐρινὺς
Il,9,568,ἔκλυεν ἐξ Ἐρέβεσφιν ἀμείλιχον ἦτορ ἔχουσα
Il,9,569,τῶν δὲ τάχ’ ἀμφὶ πύλας ὅμαδος καὶ δοῦπος ὀρώρει
Il,9,570,πύργων βαλλομένων τὸν δὲ λίσσοντο γέροντες
Il,9,571,Αἰτωλῶν πέμπον δὲ θεῶν ἱερῆας ἀρίστους
Il,9,572,ἐξελθεῖν καὶ ἀμῦναι ὑποσχόμενοι μέγα δῶρον
Il,9,573,ὁππόθι πιότατον πεδίον Καλυδῶνος ἐραννῆς
Il,9,574,ἔνθά μιν ἤνωγον τέμενος περικαλλὲς ἑλέσθαι
Il,9,575,πεντηκοντόγυον τὸ μὲν ἥμισυ οἰνοπέδοιο
Il,9,576,ἥμισυ δὲ ψιλὴν ἄροσιν πεδίοιο ταμέσθαι
Il,9,577,πολλὰ δέ μιν λιτάνευε γέρων ἱππηλάτα Οἰνεὺς
Il,9,578,οὐδοῦ ἐπεμβεβαὼς ὑψηρεφέος θαλάμοιο
Il,9,579,σείων κολλητὰς σανίδας γουνούμενος υἱόν
Il,9,580,πολλὰ δὲ τόν γε κασίγνηται καὶ πότνια μήτηρ
Il,9,581,ἐλλίσσονθ’ ὃ δὲ μᾶλλον ἀναίνετο πολλὰ δ’ἑταῖροι
Il,9,582,οἵ οἱ κεδνότατοι καὶ φίλτατοι ἦσαν ἁπάντων
Il,9,583,ἀλλ’ οὐδ’ ὧς τοῦ θυμὸν ἐνὶ στήθεσσιν ἔπειθον
Il,9,584,πρίν γ’ὅτε δὴ θάλαμος πύκ’ ἐβάλλετο τοὶ δ’ἐπὶ πύργων
Il,9,585,βαῖνον Κουρῆτες καὶ ἐνέπρηθον μέγα ἄστυ
Il,9,586,καὶ τότε δὴ Μελέαγρον ἐΰζωνος παράκοιτις
Il,9,587,λίσσετ’ ὀδυρομένη καί οἱ κατέλεξεν ἅπαντα
Il,9,588,κήδε’ ὅσ’ ἀνθρώποισι πέλει τῶν ἄστυ ἁλώῃ
Il,9,589,ἄνδρας μὲν κτείνουσι πόλιν δέ τε πῦρ ἀμαθύνει
Il,9,590,τέκνα δέ τ’ἄλλοι ἄγουσι βαθυζώνους τε γυναῖκας
Il,9,591,τοῦ δ’ὠρίνετο θυμὸς ἀκούοντος κακὰ ἔργα
Il,9,592,βῆ δ’ἰέναι χροῒ δ’ἔντε’ ἐδύσετο παμφανόωντα
Il,9,593,ὣς ὃ μὲν Αἰτωλοῖσιν ἀπήμυνεν κακὸν ἦμαρ
Il,9,594,εἴξας ᾧ θυμῷ τῷ δ’οὐκέτι δῶρα τέλεσσαν
Il,9,595,πολλά τε καὶ χαρίεντα κακὸν δ’ἤμυνε καὶ αὔτως
Il,9,596,ἀλλὰ σὺ μή μοι ταῦτα νόει φρεσί μὴ δέ σε δαίμων
Il,9,597,ἐνταῦθα τρέψειε φίλος κάκιον δέ κεν εἴη
Il,9,598,νηυσὶν καιομένῃσιν ἀμυνέμεν ἀλλ’ ἐπὶ δώρων
Il,9,599,ἔρχεο ἶσον γάρ σε θεῷ τίσουσιν Ἀχαιοί
Il,9,600,εἰ δέ κ’ἄτερ δώρων πόλεμον φθισήνορα δύῃς
Il,9,601,οὐκέθ’ ὁμῶς τιμῆς ἔσεαι πόλεμόν περ ἀλαλκών
Il,9,602,τὸν δ’ἀπαμειβόμενος προσέφη πόδας ὠκὺς Ἀχιλλεύς
Il,9,603,Φοῖνιξ ἄττα γεραιὲ διοτρεφὲς οὔ τί με ταύτης
Il,9,604,χρεὼ τιμῆς φρονέω δὲ τετιμῆσθαι Διὸς αἴσῃ
Il,9,605,ἥ μ’ἕξει παρὰ νηυσὶ κορωνίσιν εἰς ὅ κ’ἀϋτμὴ
Il,9,606,ἐν στήθεσσι μένῃ καί μοι φίλα γούνατ’ ὀρώρῃ
Il,9,607,ἄλλο δέ τοι ἐρέω σὺ δ’ἐνὶ φρεσὶ βάλλεο σῇσι
Il,9,608,μή μοι σύγχει θυμὸν ὀδυρόμενος καὶ ἀχεύων
Il,9,609,Ἀτρεΐδῃ ἥρωϊ φέρων χάριν οὐδέ τί σε χρὴ
Il,9,610,τὸν φιλέειν ἵνα μή μοι ἀπέχθηαι φιλέοντι
Il,9,611,καλόν τοι σὺν ἐμοὶ τὸν κήδειν ὅς κ’ἐμὲ κήδῃ
Il,9,612,ἶσον ἐμοὶ βασίλευε καὶ ἥμισυ μείρεο τιμῆς
Il,9,613,οὗτοι δ’ἀγγελέουσι σὺ δ’αὐτόθι λέξεο μίμνων
Il,9,614,εὐνῇ ἔνι μαλακῇ ἅμα δ’ἠοῖ φαινομένηφι
Il,9,615,φρασσόμεθ’ ἤ κε νεώμεθ’ ἐφ’ ἡμέτερ’ ἦ κε μένωμεν
Il,9,616,ἦ καὶ Πατρόκλῳ ὅ γ’ἐπ’ ὀφρύσι νεῦσε σιωπῇ
Il,9,617,Φοίνικι στορέσαι πυκινὸν λέχος ὄφρα τάχιστα
Il,9,618,ἐκ κλισίης νόστοιο μεδοίατο τοῖσι δ’ἄρ’ Αἴας
Il,9,619,ἀντίθεος Τελαμωνιάδης μετὰ μῦθον ἔειπε
Il,9,620,διογενὲς Λαερτιάδη πολυμήχαν’ Ὀδυσσεῦ
Il,9,621,ἴομεν οὐ γάρ μοι δοκέει μύθοιο τελευτὴ
Il,9,622,τῇδέ γ’ὁδῷ κρανέεσθαι ἀπαγγεῖλαι δὲ τάχιστα
Il,9,623,χρὴ μῦθον Δαναοῖσι καὶ οὐκ ἀγαθόν περ ἐόντα
Il,9,624,οἵ που νῦν ἕαται ποτιδέγμενοι αὐτάρ Ἀχιλλεὺς
Il,9,625,ἄγριον ἐν στήθεσσι θέτο μεγαλήτορα θυμὸν
Il,9,626,σχέτλιος οὐδὲ μετατρέπεται φιλότητος ἑταίρων
Il,9,627,τῆς ᾗ μιν παρὰ νηυσὶν ἐτίομεν ἔξοχον ἄλλων
Il,9,628,νηλής καὶ μέν τίς τε κασιγνήτοιο φονῆος
Il,9,629,ποινὴν ἢ οὗ παιδὸς ἐδέξατο τεθνηῶτος
Il,9,630,καί ῥ’ὃ μὲν ἐν δήμῳ μένει αὐτοῦ πόλλ’ ἀποτίσας
Il,9,631,τοῦ δέ τ’ἐρητύεται κραδίη καὶ θυμὸς ἀγήνωρ
Il,9,632,ποινὴν δεξαμένῳ σοὶ δ’ἄληκτόν τε κακόν τε
Il,9,633,θυμὸν ἐνὶ στήθεσσι θεοὶ θέσαν εἵνεκα κούρης
Il,9,634,οἴης νῦν δέ τοι ἑπτὰ παρίσχομεν ἔξοχ’ ἀρίστας
Il,9,635,ἄλλά τε πόλλ’ ἐπὶ τῇσι σὺ δ’ἵλαον ἔνθεο θυμόν
Il,9,636,αἴδεσσαι δὲ μέλαθρον ὑπωρόφιοι δέ τοί εἰμεν
Il,9,637,πληθύος ἐκ Δαναῶν μέμαμεν δέ τοι ἔξοχον ἄλλων
Il,9,638,κήδιστοί τ’ἔμεναι καὶ φίλτατοι ὅσσοι Ἀχαιοί
Il,9,639,τὸν δ’ἀπαμειβόμενος προσέφη πόδας ὠκὺς Ἀχιλλεύς
Il,9,640,Αἶαν διογενὲς Τελαμώνιε κοίρανε λαῶν
Il,9,641,πάντά τί μοι κατὰ θυμὸν ἐείσαο μυθήσασθαι
Il,9,642,ἀλλά μοι οἰδάνεται κραδίη χόλῳ ὁππότε κείνων
Il,9,643,μνήσομαι ὥς μ’ἀσύφηλον ἐν Ἀργείοισιν ἔρεξεν
Il,9,644,Ἀτρεΐδης ὡς εἴ τιν’ ἀτίμητον μετανάστην
Il,9,645,ἀλλ’ ὑμεῖς ἔρχεσθε καὶ ἀγγελίην ἀπόφασθε
Il,9,646,οὐ γὰρ πρὶν πολέμοιο μεδήσομαι αἱματόεντος
Il,9,647,πρίν γ’υἱὸν Πριάμοιο δαΐφρονος Ἕκτορα δῖον
Il,9,648,Μυρμιδόνων ἐπί τε κλισίας καὶ νῆας ἱκέσθαι
Il,9,649,κτείνοντ’ Ἀργείους κατά τε σμῦξαι πυρὶ νῆας
Il,9,650,ἀμφὶ δέ τοι τῇ ἐμῇ κλισίῃ καὶ νηῒ μελαίνῃ
Il,9,651,Ἕκτορα καὶ μεμαῶτα μάχης σχήσεσθαι ὀΐω
Il,9,652,ὣς ἔφαθ’ οἳ δὲ ἕκαστος ἑλὼν δέπας ἀμφικύπελλον
Il,9,653,σπείσαντες παρὰ νῆας ἴσαν πάλιν ἦρχε δ’Ὀδυσσεύς
Il,9,654,Πάτροκλος δ’ἑτάροισιν ἰδὲ δμωῇσι κέλευσε
Il,9,655,Φοίνικι στορέσαι πυκινὸν λέχος ὅττι τάχιστα
Il,9,656,αἳ δ’ἐπιπειθόμεναι στόρεσαν λέχος ὡς ἐκέλευσε
Il,9,657,κώεά τε ῥῆγός τε λίνοιό τε λεπτὸν ἄωτον
Il,9,658,ἔνθ’ ὃ γέρων κατέλεκτο καὶ ἠῶ δῖαν ἔμιμνεν
Il,9,659,αὐτὰρ Ἀχιλλεὺς εὗδε μυχῷ κλισίης εὐπήκτου
Il,9,660,τῷ δ’ἄρα παρκατέλεκτο γυνή τὴν Λεσβόθεν ἦγε
Il,9,661,Φόρβαντος θυγάτηρ Διομήδη καλλιπάρῃος
Il,9,662,Πάτροκλος δ’ἑτέρωθεν ἐλέξατο πὰρ δ’ἄρα καὶ τῷ
Il,9,663,Ἶφις ἐΰζωνος τήν οἱ πόρε δῖος Ἀχιλλεὺς
Il,9,664,Σκῦρον ἑλὼν αἰπεῖαν Ἐνυῆος πτολίεθρον
Il,9,665,οἳ δ’ὅτε δὴ κλισίῃσιν ἐν Ἀτρεΐδαο γένοντο
Il,9,666,τοὺς μὲν ἄρα χρυσέοισι κυπέλλοις υἷες Ἀχαιῶν
Il,9,667,δειδέχατ’ ἄλλοθεν ἄλλος ἀνασταδόν ἔκ τ’ἐρέοντο
Il,9,668,πρῶτος δ’ἐξερέεινεν ἄναξ ἀνδρῶν Ἀγαμέμνων
Il,9,669,εἴπ’ ἄγε μ’ὦ πολύαιν’ Ὀδυσεῦ μέγα κῦδος Ἀχαιῶν
Il,9,670,ἤ ῥ’ἐθέλει νήεσσιν ἀλεξέμεναι δήιον πῦρ
Il,9,671,ἦ ἀπέειπε χόλος δ’ἔτ’ ἔχει μεγαλήτορα θυμόν;
Il,9,672,τὸν δ’αὖτε προσέειπε πολύτλας δῖος Ὀδυσσεύς
Il,9,673,Ἀτρεΐδη κύδιστε ἄναξ ἀνδρῶν Ἀγάμεμνον
Il,9,674,κεῖνός γ’οὐκ ἐθέλει σβέσσαι χόλον ἀλλ’ ἔτι μᾶλλον
Il,9,675,πιμπλάνεται μένεος σὲ δ’ἀναίνεται ἠδὲ σὰ δῶρα
Il,9,676,αὐτόν σε φράζεσθαι ἐν Ἀργείοισιν ἄνωγεν
Il,9,677,ὅππως κεν νῆάς τε σαῷς καὶ λαὸν Ἀχαιῶν
Il,9,678,αὐτὸς δ’ἠπείλησεν ἅμ’ ἠοῖ φαινομένηφι
Il,9,679,νῆας ἐϋσσέλμους ἅλαδ’ ἑλκέμεν ἀμφιελίσσας
Il,9,680,καὶ δ’ἂν τοῖς ἄλλοισιν ἔφη παραμυθήσασθαι
Il,9,681,οἴκαδ’ ἀποπλείειν ἐπεὶ οὐκέτι δήετε τέκμωρ
Il,9,682,Ἰλίου αἰπεινῆς μάλα γάρ ἑθεν εὐρύοπα Ζεὺς
Il,9,683,χεῖρα ἑὴν ὑπερέσχε τεθαρσήκασι δὲ λαοί
Il,9,684,ὣς ἔφατ’ εἰσὶ καὶ οἵδε τάδ’ εἰπέμεν οἵ μοι ἕποντο
Il,9,685,Αἴας καὶ κήρυκε δύω πεπνυμένω ἄμφω
Il,9,686,Φοῖνιξ δ’αὖθ’ ὃ γέρων κατελέξατο ὡς γὰρ ἀνώγει
Il,9,687,ὄφρά οἱ ἐν νήεσσι φίλην ἐς πατρίδ’ ἕπηται
Il,9,688,αὔριον ἢν ἐθέλῃσιν ἀνάγκῃ δ’οὔ τί μιν ἄξει
Il,9,689,ὣς ἔφαθ’ οἳ δ’ἄρα πάντες ἀκὴν ἐγένοντο σιωπῇ
Il,9,690,μῦθον ἀγασσάμενοι μάλα γὰρ κρατερῶς ἀγόρευσε
Il,9,691,δὴν δ’ἄνεῳ ἦσαν τετιηότες υἷες Ἀχαιῶν
Il,9,692,ὀψὲ δὲ δὴ μετέειπε βοὴν ἀγαθὸς Διομήδης
Il,9,693,Ἀτρεΐδη κύδιστε ἄναξ ἀνδρῶν Ἀγάμεμνον
Il,9,694,μὴ ὄφελες λίσσεσθαι ἀμύμονα Πηλεΐωνα
Il,9,695,μυρία δῶρα διδούς ὃ δ’ἀγήνωρ ἐστὶ καὶ ἄλλως
Il,9,696,νῦν αὖ μιν πολὺ μᾶλλον ἀγηνορίῃσιν ἐνῆκας
Il,9,697,ἀλλ’ ἤτοι κεῖνον μὲν ἐάσομεν ἤ κεν ἴῃσιν
Il,9,698,ἦ κε μένῃ τότε δ’αὖτε μαχήσεται ὁππότε κέν μιν
Il,9,699,θυμὸς ἐνὶ στήθεσσιν ἀνώγῃ καὶ θεὸς ὄρσῃ
Il,9,700,ἀλλ’ ἄγεθ’ ὡς ἂν ἐγὼ εἴπω πειθώμεθα πάντες
Il,9,701,νῦν μὲν κοιμήσασθε τεταρπόμενοι φίλον ἦτορ
Il,9,702,σίτου καὶ οἴνοιο τὸ γὰρ μένος ἐστὶ καὶ ἀλκή
Il,9,703,αὐτὰρ ἐπεί κε φανῇ καλὴ ῥοδοδάκτυλος Ἠώς
Il,9,704,καρπαλίμως πρὸ νεῶν ἐχέμεν λαόν τε καὶ ἵππους
Il,9,705,ὀτρύνων καὶ δ’αὐτὸς ἐνὶ πρώτοισι μάχεσθαι
Il,9,706,ὣς ἔφαθ’ οἳ δ’ἄρα πάντες ἐπῄνησαν βασιλῆες
Il,9,707,μῦθον ἀγασσάμενοι Διομήδεος ἱπποδάμοιο
Il,9,708,καὶ τότε δὴ σπείσαντες ἔβαν κλισίην δὲ ἕκαστος
Il,9,709,ἔνθα δὲ κοιμήσαντο καὶ ὕπνου δῶρον ἕλοντο
Il,10,1,ἄλλοι μὲν παρὰ νηυσὶν ἀριστῆες Παναχαιῶν
Il,10,2,εὗδον παννύχιοι μαλακῷ δεδμημένοι ὕπνῳ
Il,10,3,ἀλλ’ οὐκ Ἀτρεΐδην Ἀγαμέμνονα ποιμένα λαῶν
Il,10,4,ὕπνος ἔχε γλυκερὸς πολλὰ φρεσὶν ὁρμαίνοντα
Il,10,5,ὡς δ’ὅτ’ ἂν ἀστράπτῃ πόσις Ἥρης ἠϋκόμοιο
Il,10,6,τεύχων ἢ πολὺν ὄμβρον ἀθέσφατον ἠὲ χάλαζαν
Il,10,7,ἢ νιφετόν ὅτε πέρ τε χιὼν ἐπάλυνεν ἀρούρας
Il,10,8,ἠέ ποθι πτολέμοιο μέγα στόμα πευκεδανοῖο
Il,10,9,ὣς πυκίν’ ἐν στήθεσσιν ἀνεστενάχιζ’ Ἀγαμέμνων
Il,10,10,νειόθεν ἐκ κραδίης τρομέοντο δέ οἱ φρένες ἐντός
Il,10,11,ἤτοι ὅτ’ ἐς πεδίον τὸ Τρωϊκὸν ἀθρήσειε
Il,10,12,θαύμαζεν πυρὰ πολλὰ τὰ καίετο Ἰλιόθι πρὸ
Il,10,13,αὐλῶν συρίγγων τ’ἐνοπὴν ὅμαδόν τ’ἀνθρώπων
Il,10,14,αὐτὰρ ὅτ’ ἐς νῆάς τε ἴδοι καὶ λαὸν Ἀχαιῶν
Il,10,15,πολλὰς ἐκ κεφαλῆς προθελύμνους ἕλκετο χαίτας
Il,10,16,ὑψόθ’ ἐόντι Διί μέγα δ’ἔστενε κυδάλιμον κῆρ
Il,10,17,ἥδε δέ οἱ κατὰ θυμὸν ἀρίστη φαίνετο βουλὴ
Il,10,18,Νέστορ’ ἔπι πρῶτον Νηλήϊον ἐλθέμεν ἀνδρῶν
Il,10,19,εἴ τινά οἱ σὺν μῆτιν ἀμύμονα τεκτήναιτο
Il,10,20,ἥ τις ἀλεξίκακος πᾶσιν Δαναοῖσι γένοιτο
Il,10,21,ὀρθωθεὶς δ’ἔνδυνε περὶ στήθεσσι χιτῶνα
Il,10,22,ποσσὶ δ’ὑπὸ λιπαροῖσιν ἐδήσατο καλὰ πέδιλα
Il,10,23,ἀμφὶ δ’ἔπειτα δαφοινὸν ἑέσσατο δέρμα λέοντος
Il,10,24,αἴθωνος μεγάλοιο ποδηνεκές εἵλετο δ’ἔγχος
Il,10,25,ὣς δ’αὔτως Μενέλαον ἔχε τρόμος οὐδὲ γὰρ αὐτῷ
Il,10,26,ὕπνος ἐπὶ βλεφάροισιν ἐφίζανε μή τι πάθοιεν
Il,10,27,Ἀργεῖοι τοὶ δὴ ἕθεν εἵνεκα πουλὺν ἐφ’ ὑγρὴν
Il,10,28,ἤλυθον ἐς Τροίην πόλεμον θρασὺν ὁρμαίνοντες
Il,10,29,παρδαλέῃ μὲν πρῶτα μετάφρενον εὐρὺ κάλυψε
Il,10,30,ποικίλῃ αὐτὰρ ἐπὶ στεφάνην κεφαλῆφιν ἀείρας
Il,10,31,θήκατο χαλκείην δόρυ δ’εἵλετο χειρὶ παχείῃ
Il,10,32,βῆ δ’ἴμεν ἀνστήσων ὃν ἀδελφεόν ὃς μέγα πάντων
Il,10,33,Ἀργείων ἤνασσε θεὸς δ’ὣς τίετο δήμῳ
Il,10,34,τὸν δ’εὗρ’ ἀμφ’ ὤμοισι τιθήμενον ἔντεα καλὰ
Il,10,35,νηῒ πάρα πρύμνῃ τῷ δ’ἀσπάσιος γένετ’ ἐλθών
Il,10,36,τὸν πρότερος προσέειπε βοὴν ἀγαθὸς Μενέλαος
Il,10,37,τίφθ’ οὕτως ἠθεῖε κορύσσεαι; ἦ τιν’ ἑταίρων
Il,10,38,ὀτρυνέεις Τρώεσσιν ἐπίσκοπον; ἀλλὰ μάλ’ αἰνῶς
Il,10,39,δείδω μὴ οὔ τίς τοι ὑπόσχηται τόδε ἔργον
Il,10,40,ἄνδρας δυσμενέας σκοπιαζέμεν οἶος ἐπελθὼν
Il,10,41,νύκτα δι’ ἀμβροσίην μάλα τις θρασυκάρδιος ἔσται
Il,10,42,τὸν δ’ἀπαμειβόμενος προσέφη κρείων Ἀγαμέμνων
Il,10,43,χρεὼ βουλῆς ἐμὲ καὶ σὲ διοτρεφὲς ὦ Μενέλαε
Il,10,44,κερδαλέης ἥ τίς κεν ἐρύσσεται ἠδὲ σαώσει
Il,10,45,Ἀργείους καὶ νῆας ἐπεὶ Διὸς ἐτράπετο φρήν
Il,10,46,Ἑκτορέοις ἄρα μᾶλλον ἐπὶ φρένα θῆχ’ ἱεροῖσιν
Il,10,47,οὐ γάρ πω ἰδόμην οὐδ’ ἔκλυον αὐδήσαντος
Il,10,48,ἄνδρ’ ἕνα τοσσάδε μέρμερ’ ἐπ’ ἤματι μητίσασθαι
Il,10,49,ὅσσ’ Ἕκτωρ ἔρρεξε Διῒ φίλος υἷας Ἀχαιῶν
Il,10,50,αὔτως οὔτε θεᾶς υἱὸς φίλος οὔτε θεοῖο
Il,10,51,ἔργα δ’ἔρεξ’ ὅσα φημὶ μελησέμεν Ἀργείοισι
Il,10,52,δηθά τε καὶ δολιχόν τόσα γὰρ κακὰ μήσατ’ Ἀχαιούς
Il,10,53,ἀλλ’ ἴθι νῦν Αἴαντα καὶ Ἰδομενῆα κάλεσσον
Il,10,54,ῥίμφα θέων παρὰ νῆας ἐγὼ δ’ἐπὶ Νέστορα δῖον
Il,10,55,εἶμι καὶ ὀτρυνέω ἀνστήμεναι αἴ κ’ἐθέλῃσιν
Il,10,56,ἐλθεῖν ἐς φυλάκων ἱερὸν τέλος ἠδ’ ἐπιτεῖλαι
Il,10,57,κείνῳ γάρ κε μάλιστα πιθοίατο τοῖο γὰρ υἱὸς
Il,10,58,σημαίνει φυλάκεσσι καὶ Ἰδομενῆος ὀπάων
Il,10,59,Μηριόνης τοῖσιν γὰρ ἐπετράπομέν γε μάλιστα
Il,10,60,τὸν δ’ἠμείβετ’ ἔπειτα βοὴν ἀγαθὸς Μενέλαος
Il,10,61,πῶς γάρ μοι μύθῳ ἐπιτέλλεαι ἠδὲ κελεύεις;
Il,10,62,αὖθι μένω μετὰ τοῖσι δεδεγμένος εἰς ὅ κεν ἔλθῃς
Il,10,63,ἦε θέω μετὰ σ’αὖτις ἐπὴν εὖ τοῖς ἐπιτείλω;
Il,10,64,τὸν δ’αὖτε προσέειπεν ἄναξ ἀνδρῶν Ἀγαμέμνων
Il,10,65,αὖθι μένειν μή πως ἀβροτάξομεν ἀλλήλοιιν
Il,10,66,ἐρχομένω πολλαὶ γὰρ ἀνὰ στρατόν εἰσι κέλευθοι
Il,10,67,φθέγγεο δ’ᾗ κεν ἴῃσθα καὶ ἐγρήγορθαι ἄνωχθι
Il,10,68,πατρόθεν ἐκ γενεῆς ὀνομάζων ἄνδρα ἕκαστον
Il,10,69,πάντας κυδαίνων μηδὲ μεγαλίζεο θυμῷ
Il,10,70,ἀλλὰ καὶ αὐτοί περ πονεώμεθα ὧδέ που ἄμμι
Il,10,71,Ζεὺς ἐπὶ γιγνομένοισιν ἵει κακότητα βαρεῖαν
Il,10,72,ὣς εἰπὼν ἀπέπεμπεν ἀδελφεὸν εὖ ἐπιτείλας
Il,10,73,αὐτὰρ ὃ βῆ ῥ’ἰέναι μετὰ Νέστορα ποιμένα λαῶν
Il,10,74,τὸν δ’εὗρεν παρά τε κλισίῃ καὶ νηῒ μελαίνῃ
Il,10,75,εὐνῇ ἔνι μαλακῇ παρὰ δ’ἔντεα ποικίλ’ ἔκειτο
Il,10,76,ἀσπὶς καὶ δύο δοῦρε φαεινή τε τρυφάλεια
Il,10,77,πὰρ δὲ ζωστὴρ κεῖτο παναίολος ᾧ ῥ’ὁ γεραιὸς
Il,10,78,ζώννυθ’ ὅτ’ ἐς πόλεμον φθισήνορα θωρήσσοιτο
Il,10,79,λαὸν ἄγων ἐπεὶ οὐ μὲν ἐπέτρεπε γήραϊ λυγρῷ
Il,10,80,ὀρθωθεὶς δ’ἄρ’ ἐπ’ ἀγκῶνος κεφαλὴν ἐπαείρας
Il,10,81,Ἀτρεΐδην προσέειπε καὶ ἐξερεείνετο μύθῳ
Il,10,82,τίς δ’οὗτος κατὰ νῆας ἀνὰ στρατὸν ἔρχεαι οἶος
Il,10,83,νύκτα δι’ ὀρφναίην ὅτε θ’εὕδουσι βροτοὶ ἄλλοι
Il,10,84,ἠέ τιν’ οὐρήων διζήμενος ἤ τιν’ ἑταίρων;
Il,10,85,φθέγγεο μηδ’ ἀκέων ἐπ’ ἔμ’ ἔρχεο τίπτε δέ σε χρεώ;
Il,10,86,τὸν δ’ἠμείβετ’ ἔπειτα ἄναξ ἀνδρῶν Ἀγαμέμνων
Il,10,87,ὦ Νέστορ Νηληϊάδη μέγα κῦδος Ἀχαιῶν
Il,10,88,γνώσεαι Ἀτρεΐδην Ἀγαμέμνονα τὸν περὶ πάντων
Il,10,89,Ζεὺς ἐνέηκε πόνοισι διαμπερὲς εἰς ὅ κ’ἀϋτμὴ
Il,10,90,ἐν στήθεσσι μένῃ καί μοι φίλα γούνατ’ ὀρώρῃ
Il,10,91,πλάζομαι ὧδ’ ἐπεὶ οὔ μοι ἐπ’ ὄμμασι νήδυμος ὕπνος
Il,10,92,ἱζάνει ἀλλὰ μέλει πόλεμος καὶ κήδε’ Ἀχαιῶν
Il,10,93,αἰνῶς γὰρ Δαναῶν περιδείδια οὐδέ μοι ἦτορ
Il,10,94,ἔμπεδον ἀλλ’ ἀλαλύκτημαι κραδίη δέ μοι ἔξω
Il,10,95,στηθέων ἐκθρῴσκει τρομέει δ’ὑπὸ φαίδιμα γυῖα
Il,10,96,ἀλλ’ εἴ τι δραίνεις ἐπεὶ οὐδὲ σέ γ’ὕπνος ἱκάνει
Il,10,97,δεῦρ’ ἐς τοὺς φύλακας καταβήομεν ὄφρα ἴδωμεν
Il,10,98,μὴ τοὶ μὲν καμάτῳ ἀδηκότες ἠδὲ καὶ ὕπνῳ
Il,10,99,κοιμήσωνται ἀτὰρ φυλακῆς ἐπὶ πάγχυ λάθωνται
Il,10,100,δυσμενέες δ’ἄνδρες σχεδὸν εἵαται οὐδέ τι ἴδμεν
Il,10,101,μή πως καὶ διὰ νύκτα μενοινήσωσι μάχεσθαι
Il,10,102,τὸν δ’ἠμείβετ’ ἔπειτα Γερήνιος ἱππότα Νέστωρ
Il,10,103,Ἀτρεΐδη κύδιστε ἄναξ ἀνδρῶν Ἀγάμεμνον
Il,10,104,οὔ θην Ἕκτορι πάντα νοήματα μητίετα Ζεὺς
Il,10,105,ἐκτελέει ὅσα πού νυν ἐέλπεται ἀλλά μιν οἴω
Il,10,106,κήδεσι μοχθήσειν καὶ πλείοσιν εἴ κεν Ἀχιλλεὺς
Il,10,107,ἐκ χόλου ἀργαλέοιο μεταστρέψῃ φίλον ἦτορ
Il,10,108,σοὶ δὲ μάλ’ ἕψομ’ ἐγώ ποτὶ δ’αὖ καὶ ἐγείρομεν ἄλλους
Il,10,109,ἠμὲν Τυδεΐδην δουρὶ κλυτὸν ἠδ’ Ὀδυσῆα
Il,10,110,ἠδ’ Αἴαντα ταχὺν καὶ Φυλέος ἄλκιμον υἱόν
Il,10,111,ἀλλ’ εἴ τις καὶ τούσδε μετοιχόμενος καλέσειεν
Il,10,112,ἀντίθεόν τ’Αἴαντα καὶ Ἰδομενῆα ἄνακτα
Il,10,113,τῶν γὰρ νῆες ἔασιν ἑκαστάτω οὐδὲ μάλ’ ἐγγύς
Il,10,114,ἀλλὰ φίλον περ ἐόντα καὶ αἰδοῖον Μενέλαον
Il,10,115,νεικέσω εἴ πέρ μοι νεμεσήσεαι οὐδ’ ἐπικεύσω
Il,10,116,ὡς εὕδει σοὶ δ’οἴῳ ἐπέτρεψεν πονέεσθαι
Il,10,117,νῦν ὄφελεν κατὰ πάντας ἀριστῆας πονέεσθαι
Il,10,118,λισσόμενος χρειὼ γὰρ ἱκάνεται οὐκέτ’ ἀνεκτός
Il,10,119,τὸν δ’αὖτε προσέειπεν ἄναξ ἀνδρῶν Ἀγαμέμνων
Il,10,120,ὦ γέρον ἄλλοτε μέν σε καὶ αἰτιάασθαι ἄνωγα
Il,10,121,πολλάκι γὰρ μεθιεῖ τε καὶ οὐκ ἐθέλει πονέεσθαι
Il,10,122,οὔτ’ ὄκνῳ εἴκων οὔτ’ ἀφραδίῃσι νόοιο
Il,10,123,ἀλλ’ ἐμέ τ’εἰσορόων καὶ ἐμὴν ποτιδέγμενος ὁρμήν
Il,10,124,νῦν δ’ἐμέο πρότερος μάλ’ ἐπέγρετο καί μοι ἐπέστη
Il,10,125,τὸν μὲν ἐγὼ προέηκα καλήμεναι οὓς σὺ μεταλλᾷς
Il,10,126,ἀλλ’ ἴομεν κείνους δὲ κιχησόμεθα πρὸ πυλάων
Il,10,127,ἐν φυλάκεσσ’ ἵνα γάρ σφιν ἐπέφραδον ἠγερέθεσθαι
Il,10,128,τὸν δ’ἠμείβετ’ ἔπειτα Γερήνιος ἱππότα Νέστωρ
Il,10,129,οὕτως οὔ τίς οἱ νεμεσήσεται οὐδ’ ἀπιθήσει
Il,10,130,Ἀργείων ὅτε κέν τιν’ ἐποτρύνῃ καὶ ἀνώγῃ
Il,10,131,ὣς εἰπὼν ἔνδυνε περὶ στήθεσσι χιτῶνα
Il,10,132,ποσσὶ δ’ὑπὸ λιπαροῖσιν ἐδήσατο καλὰ πέδιλα
Il,10,133,ἀμφὶ δ’ἄρα χλαῖναν περονήσατο φοινικόεσσαν
Il,10,134,διπλῆν ἐκταδίην οὔλη δ’ἐπενήνοθε λάχνη
Il,10,135,εἵλετο δ’ἄλκιμον ἔγχος ἀκαχμένον ὀξέϊ χαλκῷ
Il,10,136,βῆ δ’ἰέναι κατὰ νῆας Ἀχαιῶν χαλκοχιτώνων
Il,10,137,πρῶτον ἔπειτ’ Ὀδυσῆα Διὶ μῆτιν ἀτάλαντον
Il,10,138,ἐξ ὕπνου ἀνέγειρε Γερήνιος ἱππότα Νέστωρ
Il,10,139,φθεγξάμενος τὸν δ’αἶψα περὶ φρένας ἤλυθ’ ἰωή
Il,10,140,ἐκ δ’ἦλθε κλισίης καί σφεας πρὸς μῦθον ἔειπε
Il,10,141,τίφθ’ οὕτω κατὰ νῆας ἀνὰ στρατὸν οἶοι ἀλᾶσθε
Il,10,142,νύκτα δι’ ἀμβροσίην ὅ τι δὴ χρειὼ τόσον ἵκει;
Il,10,143,τὸν δ’ἠμείβετ’ ἔπειτα Γερήνιος ἱππότα Νέστωρ
Il,10,144,διογενὲς Λαερτιάδη πολυμήχαν’ Ὀδυσσεῦ
Il,10,145,μὴ νεμέσα τοῖον γὰρ ἄχος βεβίηκεν Ἀχαιούς
Il,10,146,ἀλλ’ ἕπε’ ὄφρα καὶ ἄλλον ἐγείρομεν ὅν τ’ἐπέοικε
Il,10,147,βουλὰς βουλεύειν ἢ φευγέμεν ἠὲ μάχεσθαι
Il,10,148,ὣς φάθ’ ὃ δὲ κλισίην δὲ κιὼν πολύμητις Ὀδυσσεὺς
Il,10,149,ποικίλον ἀμφ’ ὤμοισι σάκος θέτο βῆ δὲ μετ’ αὐτούς
Il,10,150,βὰν δ’ἐπὶ Τυδεΐδην Διομήδεα τὸν δὲ κίχανον
Il,10,151,ἐκτὸς ἀπὸ κλισίης σὺν τεύχεσιν ἀμφὶ δ’ἑταῖροι
Il,10,152,εὗδον ὑπὸ κρασὶν δ’ἔχον ἀσπίδας ἔγχεα δέ σφιν
Il,10,153,ὄρθ’ ἐπὶ σαυρωτῆρος ἐλήλατο τῆλε δὲ χαλκὸς
Il,10,154,λάμφ’ ὥς τε στεροπὴ πατρὸς Διός αὐτὰρ ὅ γ’ἥρως
Il,10,155,εὗδ’ ὑπὸ δ’ἔστρωτο ῥινὸν βοὸς ἀγραύλοιο
Il,10,156,αὐτὰρ ὑπὸ κράτεσφι τάπης τετάνυστο φαεινός
Il,10,157,τὸν παρστὰς ἀνέγειρε Γερήνιος ἱππότα Νέστωρ
Il,10,158,λὰξ ποδὶ κινήσας ὄτρυνέ τε νείκεσέ τ’ἄντην
Il,10,159,ἔγρεο Τυδέος υἱέ τί πάννυχον ὕπνον ἀωτεῖς;
Il,10,160,οὐκ ἀΐεις ὡς Τρῶες ἐπὶ θρωσμῷ πεδίοιο
Il,10,161,εἵαται ἄγχι νεῶν ὀλίγος δ’ἔτι χῶρος ἐρύκει;
Il,10,162,ὣς φάθ’ ὃ δ’ἐξ ὕπνοιο μάλα κραιπνῶς ἀνόρουσε
Il,10,163,καί μιν φωνήσας ἔπεα πτερόεντα προσηύδα
Il,10,164,σχέτλιός ἐσσι γεραιέ σὺ μὲν πόνου οὔ ποτε λήγεις
Il,10,165,οὔ νυ καὶ ἄλλοι ἔασι νεώτεροι υἷες Ἀχαιῶν
Il,10,166,οἵ κεν ἔπειτα ἕκαστον ἐγείρειαν βασιλήων
Il,10,167,πάντῃ ἐποιχόμενοι; σὺ δ’ἀμήχανός ἐσσι γεραιέ
Il,10,168,τὸν δ’αὖτε προσέειπε Γερήνιος ἱππότα Νέστωρ
Il,10,169,ναὶ δὴ ταῦτά γε πάντα φίλος κατὰ μοῖραν ἔειπες
Il,10,170,εἰσὶν μέν μοι παῖδες ἀμύμονες εἰσὶ δὲ λαοὶ
Il,10,171,καὶ πολέες τῶν κέν τις ἐποιχόμενος καλέσειεν
Il,10,172,ἀλλὰ μάλα μεγάλη χρειὼ βεβίηκεν Ἀχαιούς
Il,10,173,νῦν γὰρ δὴ πάντεσσιν ἐπὶ ξυροῦ ἵσταται ἀκμῆς
Il,10,174,ἢ μάλα λυγρὸς ὄλεθρος Ἀχαιοῖς ἠὲ βιῶναι
Il,10,175,ἀλλ’ ἴθι νῦν Αἴαντα ταχὺν καὶ Φυλέος υἱὸν
Il,10,176,ἄνστησον σὺ γάρ ἐσσι νεώτερος εἴ μ’ἐλεαίρεις
Il,10,177,ὣς φάθ’ ὃ δ’ἀμφ’ ὤμοισιν ἑέσσατο δέρμα λέοντος
Il,10,178,αἴθωνος μεγάλοιο ποδηνεκές εἵλετο δ’ἔγχος
Il,10,179,βῆ δ’ἰέναι τοὺς δ’ἔνθεν ἀναστήσας ἄγεν ἥρως
Il,10,180,οἳ δ’ὅτε δὴ φυλάκεσσιν ἐν ἀγρομένοισιν ἔμιχθεν
Il,10,181,οὐδὲ μὲν εὕδοντας φυλάκων ἡγήτορας εὗρον
Il,10,182,ἀλλ’ ἐγρηγορτὶ σὺν τεύχεσιν εἵατο πάντες
Il,10,183,ὡς δὲ κύνες περὶ μῆλα δυσωρήσωνται ἐν αὐλῇ
Il,10,184,θηρὸς ἀκούσαντες κρατερόφρονος ὅς τε καθ’ ὕλην
Il,10,185,ἔρχηται δι’ ὄρεσφι πολὺς δ’ὀρυμαγδὸς ἐπ’ αὐτῷ
Il,10,186,ἀνδρῶν ἠδὲ κυνῶν ἀπό τέ σφισιν ὕπνος ὄλωλεν
Il,10,187,ὣς τῶν νήδυμος ὕπνος ἀπὸ βλεφάροιιν ὀλώλει
Il,10,188,νύκτα φυλασσομένοισι κακήν πεδίον δὲ γὰρ αἰεὶ
Il,10,189,τετράφαθ’ ὁππότ’ ἐπὶ Τρώων ἀΐοιεν ἰόντων
Il,10,190,τοὺς δ’ὃ γέρων γήθησεν ἰδὼν θάρσυνέ τε μύθῳ
Il,10,191,καί σφεας φωνήσας ἔπεα πτερόεντα προσηύδα
Il,10,192,οὕτω νῦν φίλα τέκνα φυλάσσετε μηδέ τιν’ ὕπνος
Il,10,193,αἱρείτω μὴ χάρμα γενώμεθα δυσμενέεσσιν
Il,10,194,ὣς εἰπὼν τάφροιο διέσσυτο τοὶ δ’ἅμ’ ἕποντο
Il,10,195,Ἀργείων βασιλῆες ὅσοι κεκλήατο βουλήν
Il,10,196,τοῖς δ’ἅμα Μηριόνης καὶ Νέστορος ἀγλαὸς υἱὸς
Il,10,197,ἤϊσαν αὐτοὶ γὰρ κάλεον συμμητιάασθαι
Il,10,198,τάφρον δ’ἐκδιαβάντες ὀρυκτὴν ἑδριόωντο
Il,10,199,ἐν καθαρῷ ὅθι δὴ νεκύων διεφαίνετο χῶρος
Il,10,200,πιπτόντων ὅθεν αὖτις ἀπετράπετ’ ὄβριμος Ἕκτωρ
Il,10,201,ὀλλὺς Ἀργείους ὅτε δὴ περὶ νὺξ ἐκάλυψεν
Il,10,202,ἔνθα καθεζόμενοι ἔπε’ ἀλλήλοισι πίφαυσκον
Il,10,203,τοῖσι δὲ μύθων ἦρχε Γερήνιος ἱππότα Νέστωρ
Il,10,204,ὦ φίλοι οὐκ ἂν δή τις ἀνὴρ πεπίθοιθ’ ἑῷ αὐτοῦ
Il,10,205,θυμῷ τολμήεντι μετὰ Τρῶας μεγαθύμους
Il,10,206,ἐλθεῖν εἴ τινά που δηίων ἕλοι ἐσχατόωντα
Il,10,207,ἤ τινά που καὶ φῆμιν ἐνὶ Τρώεσσι πύθοιτο
Il,10,208,ἅσσά τε μητιόωσι μετὰ σφίσιν ἢ μεμάασιν
Il,10,209,αὖθι μένειν παρὰ νηυσὶν ἀπόπροθεν ἦε πόλιν δὲ
Il,10,210,ἂψ ἀναχωρήσουσιν ἐπεὶ δαμάσαντό γ’Ἀχαιούς
Il,10,211,ταῦτά κε πάντα πύθοιτο καὶ ἂψ εἰς ἡμέας ἔλθοι
Il,10,212,ἀσκηθής μέγα κέν οἱ ὑπουράνιον κλέος εἴη
Il,10,213,πάντας ἐπ’ ἀνθρώπους καί οἱ δόσις ἔσσεται ἐσθλή
Il,10,214,ὅσσοι γὰρ νήεσσιν ἐπικρατέουσιν ἄριστοι
Il,10,215,τῶν πάντων οἱ ἕκαστος ὄϊν δώσουσι μέλαιναν
Il,10,216,θῆλυν ὑπόρρηνον τῇ μὲν κτέρας οὐδὲν ὁμοῖον
Il,10,217,αἰεὶ δ’ἐν δαίτῃσι καὶ εἰλαπίνῃσι παρέσται
Il,10,218,ὣς ἔφαθ’ οἳ δ’ἄρα πάντες ἀκὴν ἐγένοντο σιωπῇ
Il,10,219,τοῖσι δὲ καὶ μετέειπε βοὴν ἀγαθὸς Διομήδης
Il,10,220,Νέστορ ἔμ’ ὀτρύνει κραδίη καὶ θυμὸς ἀγήνωρ
Il,10,221,ἀνδρῶν δυσμενέων δῦναι στρατὸν ἐγγὺς ἐόντων
Il,10,222,Τρώων ἀλλ’ εἴ τίς μοι ἀνὴρ ἅμ’ ἕποιτο καὶ ἄλλος
Il,10,223,μᾶλλον θαλπωρὴ καὶ θαρσαλεώτερον ἔσται
Il,10,224,σύν τε δύ’ ἐρχομένω καί τε πρὸ ὃ τοῦ ἐνόησεν
Il,10,225,ὅππως κέρδος ἔῃ μοῦνος δ’εἴ πέρ τε νοήσῃ
Il,10,226,ἀλλά τέ οἱ βράσσων τε νόος λεπτὴ δέ τε μῆτις
Il,10,227,ὣς ἔφαθ’ οἳ δ’ἔθελον Διομήδεϊ πολλοὶ ἕπεσθαι
Il,10,228,ἠθελέτην Αἴαντε δύω θεράποντες Ἄρηος
Il,10,229,ἤθελε Μηριόνης μάλα δ’ἤθελε Νέστορος υἱός
Il,10,230,ἤθελε δ’Ἀτρεΐδης δουρικλειτὸς Μενέλαος
Il,10,231,ἤθελε δ’ὁ τλήμων Ὀδυσεὺς καταδῦναι ὅμιλον
Il,10,232,Τρώων αἰεὶ γάρ οἱ ἐνὶ φρεσὶ θυμὸς ἐτόλμα
Il,10,233,τοῖσι δὲ καὶ μετέειπεν ἄναξ ἀνδρῶν Ἀγαμέμνων
Il,10,234,Τυδεΐδη Διόμηδες ἐμῷ κεχαρισμένε θυμῷ
Il,10,235,τὸν μὲν δὴ ἕταρόν γ’αἱρήσεαι ὅν κ’ἐθέλῃσθα
Il,10,236,φαινομένων τὸν ἄριστον ἐπεὶ μεμάασί γε πολλοί
Il,10,237,μηδὲ σύ γ’αἰδόμενος σῇσι φρεσὶ τὸν μὲν ἀρείω
Il,10,238,καλλείπειν σὺ δὲ χείρον’ ὀπάσσεαι αἰδοῖ εἴκων
Il,10,239,ἐς γενεὴν ὁρόων μηδ’ εἰ βασιλεύτερός ἐστιν
Il,10,240,ὣς ἔφατ’ ἔδεισεν δὲ περὶ ξανθῷ Μενελάῳ
Il,10,241,τοῖς δ’αὖτις μετέειπε βοὴν ἀγαθὸς Διομήδης
Il,10,242,εἰ μὲν δὴ ἕταρόν γε κελεύετέ μ’αὐτὸν ἑλέσθαι
Il,10,243,πῶς ἂν ἔπειτ’ Ὀδυσῆος ἐγὼ θείοιο λαθοίμην
Il,10,244,οὗ πέρι μὲν πρόφρων κραδίη καὶ θυμὸς ἀγήνωρ
Il,10,245,ἐν πάντεσσι πόνοισι φιλεῖ δέ ἑ Παλλὰς Ἀθήνη
Il,10,246,τούτου γ’ἑσπομένοιο καὶ ἐκ πυρὸς αἰθομένοιο
Il,10,247,ἄμφω νοστήσαιμεν ἐπεὶ περίοιδε νοῆσαι
Il,10,248,τὸν δ’αὖτε προσέειπε πολύτλας δῖος Ὀδυσσεύς
Il,10,249,Τυδεΐδη μήτ’ ἄρ με μάλ’ αἴνεε μήτέ τι νείκει
Il,10,250,εἰδόσι γάρ τοι ταῦτα μετ’ Ἀργείοις ἀγορεύεις
Il,10,251,ἀλλ’ ἴομεν μάλα γὰρ νὺξ ἄνεται ἐγγύθι δ’ἠώς
Il,10,252,ἄστρα δὲ δὴ προβέβηκε παροίχωκεν δὲ πλέων νὺξ
Il,10,253,τῶν δύο μοιράων τριτάτη δ’ἔτι μοῖρα λέλειπται
Il,10,254,ὣς εἰπόνθ’ ὅπλοισιν ἔνι δεινοῖσιν ἐδύτην
Il,10,255,Τυδεΐδῃ μὲν δῶκε μενεπτόλεμος Θρασυμήδης
Il,10,256,φάσγανον ἄμφηκες τὸ δ’ἑὸν παρὰ νηῒ λέλειπτο
Il,10,257,καὶ σάκος ἀμφὶ δέ οἱ κυνέην κεφαλῆφιν ἔθηκε
Il,10,258,ταυρείην ἄφαλόν τε καὶ ἄλλοφον ἥ τε καταῖτυξ
Il,10,259,κέκληται ῥύεται δὲ κάρη θαλερῶν αἰζηῶν
Il,10,260,Μηριόνης δ’Ὀδυσῆϊ δίδου βιὸν ἠδὲ φαρέτρην
Il,10,261,καὶ ξίφος ἀμφὶ δέ οἱ κυνέην κεφαλῆφιν ἔθηκε
Il,10,262,ῥινοῦ ποιητήν πολέσιν δ’ἔντοσθεν ἱμᾶσιν
Il,10,263,ἐντέτατο στερεῶς ἔκτοσθε δὲ λευκοὶ ὀδόντες
Il,10,264,ἀργιόδοντος ὑὸς θαμέες ἔχον ἔνθα καὶ ἔνθα
Il,10,265,εὖ καὶ ἐπισταμένως μέσσῃ δ’ἐνὶ πῖλος ἀρήρει
Il,10,266,τήν ῥά ποτ’ ἐξ Ἐλεῶνος Ἀμύντορος Ὀρμενίδαο
Il,10,267,ἐξέλετ’ Αὐτόλυκος πυκινὸν δόμον ἀντιτορήσας
Il,10,268,Σκάνδειαν δ’ἄρα δῶκε Κυθηρίῳ Ἀμφιδάμαντι
Il,10,269,Ἀμφιδάμας δὲ Μόλῳ δῶκε ξεινήϊον εἶναι
Il,10,270,αὐτὰρ ὃ Μηριόνῃ δῶκεν ᾧ παιδὶ φορῆναι
Il,10,271,δὴ τότ’ Ὀδυσσῆος πύκασεν κάρη ἀμφιτεθεῖσα
Il,10,272,τὼ δ’ἐπεὶ οὖν ὅπλοισιν ἔνι δεινοῖσιν ἐδύτην
Il,10,273,βάν ῥ’ἰέναι λιπέτην δὲ κατ’ αὐτόθι πάντας ἀρίστους
Il,10,274,τοῖσι δὲ δεξιὸν ἧκεν ἐρῳδιὸν ἐγγὺς ὁδοῖο
Il,10,275,Παλλὰς Ἀθηναίη τοὶ δ’οὐκ ἴδον ὀφθαλμοῖσι
Il,10,276,νύκτα δι’ ὀρφναίην ἀλλὰ κλάγξαντος ἄκουσαν
Il,10,277,χαῖρε δὲ τῷ ὄρνιθ’ Ὀδυσεύς ἠρᾶτο δ’Ἀθήνῃ
Il,10,278,κλῦθί μευ αἰγιόχοιο Διὸς τέκος ἥ τέ μοι αἰεὶ
Il,10,279,ἐν πάντεσσι πόνοισι παρίστασαι οὐδέ σε λήθω
Il,10,280,κινύμενος νῦν αὖτε μάλιστά με φῖλαι Ἀθήνη
Il,10,281,δὸς δὲ πάλιν ἐπὶ νῆας ἐϋκλεῖας ἀφικέσθαι
Il,10,282,ῥέξαντας μέγα ἔργον ὅ κε Τρώεσσι μελήσῃ
Il,10,283,δεύτερος αὖτ’ ἠρᾶτο βοὴν ἀγαθὸς Διομήδης
Il,10,284,κέκλυθι νῦν καὶ ἐμεῖο Διὸς τέκος Ἀτρυτώνη
Il,10,285,σπεῖό μοι ὡς ὅτε πατρὶ ἅμ’ ἕσπεο Τυδέϊ δίῳ
Il,10,286,ἐς Θήβας ὅτε τε πρὸ Ἀχαιῶν ἄγγελος ᾔει
Il,10,287,τοὺς δ’ἄρ’ ἐπ’ Ἀσωπῷ λίπε χαλκοχίτωνας Ἀχαιούς
Il,10,288,αὐτὰρ ὃ μειλίχιον μῦθον φέρε Καδμείοισι
Il,10,289,κεῖσ’ ἀτὰρ ἂψ ἀπιὼν μάλα μέρμερα μήσατο ἔργα
Il,10,290,σὺν σοὶ δῖα θεά ὅτε οἱ πρόφρασσα παρέστης
Il,10,291,ὣς νῦν μοι ἐθέλουσα παρίσταο καί με φύλασσε
Il,10,292,σοὶ δ’αὖ ἐγὼ ῥέξω βοῦν ἦνιν εὐρυμέτωπον
Il,10,293,ἀδμήτην ἣν οὔ πω ὑπὸ ζυγὸν ἤγαγεν ἀνήρ
Il,10,294,τήν τοι ἐγὼ ῥέξω χρυσὸν κέρασιν περιχεύας
Il,10,295,ὣς ἔφαν εὐχόμενοι τῶν δ’ἔκλυε Παλλὰς Ἀθήνη
Il,10,296,οἳ δ’ἐπεὶ ἠρήσαντο Διὸς κούρῃ μεγάλοιο
Il,10,297,βάν ῥ’ἴμεν ὥς τε λέοντε δύω διὰ νύκτα μέλαιναν
Il,10,298,ἂμ φόνον ἂν νέκυας διά τ’ἔντεα καὶ μέλαν αἷμα
Il,10,299,οὐδὲ μὲν οὐδὲ Τρῶας ἀγήνορας εἴασεν Ἕκτωρ
Il,10,300,εὕδειν ἀλλ’ ἄμυδις κικλήσκετο πάντας ἀρίστους
Il,10,301,ὅσσοι ἔσαν Τρώων ἡγήτορες ἠδὲ μέδοντες
Il,10,302,τοὺς ὅ γε συγκαλέσας πυκινὴν ἀρτύνετο βουλήν
Il,10,303,τίς κέν μοι τόδε ἔργον ὑποσχόμενος τελέσειε
Il,10,304,δώρῳ ἔπι μεγάλῳ; μισθὸς δέ οἱ ἄρκιος ἔσται
Il,10,305,δώσω γὰρ δίφρόν τε δύω τ’ἐριαύχενας ἵππους
Il,10,306,οἵ κεν ἄριστοι ἔωσι θοῇς ἐπὶ νηυσὶν Ἀχαιῶν
Il,10,307,ὅς τίς κε τλαίη οἷ τ’αὐτῷ κῦδος ἄροιτο
Il,10,308,νηῶν ὠκυπόρων σχεδὸν ἐλθέμεν ἔκ τε πυθέσθαι
Il,10,309,ἠέ φυλάσσονται νῆες θοαὶ ὡς τὸ πάρος περ
Il,10,310,ἦ ἤδη χείρεσσιν ὑφ’ ἡμετέρῃσι δαμέντες
Il,10,311,φύξιν βουλεύουσι μετὰ σφίσιν οὐδ’ ἐθέλουσι
Il,10,312,νύκτα φυλασσέμεναι καμάτῳ ἀδηκότες αἰνῷ
Il,10,313,ὣς ἔφαθ’ οἳ δ’ἄρα πάντες ἀκὴν ἐγένοντο σιωπῇ
Il,10,314,ἦν δέ τις ἐν Τρώεσσι Δόλων Εὐμήδεος υἱὸς
Il,10,315,κήρυκος θείοιο πολύχρυσος πολύχαλκος
Il,10,316,ὃς δή τοι εἶδος μὲν ἔην κακός ἀλλὰ ποδώκης
Il,10,317,αὐτὰρ ὃ μοῦνος ἔην μετὰ πέντε κασιγνήτῃσιν
Il,10,318,ὅς ῥα τότε Τρωσίν τε καὶ Ἕκτορι μῦθον ἔειπεν
Il,10,319,Ἕκτορ ἔμ’ ὀτρύνει κραδίη καὶ θυμὸς ἀγήνωρ
Il,10,320,νηῶν ὠκυπόρων σχεδὸν ἐλθέμεν ἔκ τε πυθέσθαι
Il,10,321,ἀλλ’ ἄγε μοι τὸ σκῆπτρον ἀνάσχεο καί μοι ὄμοσσον
Il,10,322,ἦ μὲν τοὺς ἵππους τε καὶ ἅρματα ποικίλα χαλκῷ
Il,10,323,δωσέμεν οἳ φορέουσιν ἀμύμονα Πηλεΐωνα
Il,10,324,σοὶ δ’ἐγὼ οὐχ ἅλιος σκοπὸς ἔσσομαι οὐδ’ ἀπὸ δόξης
Il,10,325,τόφρα γὰρ ἐς στρατὸν εἶμι διαμπερὲς ὄφρ’ ἂν ἵκωμαι
Il,10,326,νῆ’ Ἀγαμεμνονέην ὅθι που μέλλουσιν ἄριστοι
Il,10,327,βουλὰς βουλεύειν ἢ φευγέμεν ἠὲ μάχεσθαι
Il,10,328,ὣς φάθ’ ὃ δ’ἐν χερσὶ σκῆπτρον λάβε καί οἱ ὄμοσσεν
Il,10,329,ἴστω νῦν Ζεὺς αὐτὸς ἐρίγδουπος πόσις Ἥρης
Il,10,330,μὴ μὲν τοῖς ἵπποισιν ἀνὴρ ἐποχήσεται ἄλλος
Il,10,331,Τρώων ἀλλά σέ φημι διαμπερὲς ἀγλαϊεῖσθαι
Il,10,332,ὣς φάτο καί ῥ’ἐπίορκον ἐπώμοσε τὸν δ’ὀρόθυνεν
Il,10,333,αὐτίκα δ’ἀμφ’ ὤμοισιν ἐβάλλετο καμπύλα τόξα
Il,10,334,ἕσσατο δ’ἔκτοσθεν ῥινὸν πολιοῖο λύκοιο
Il,10,335,κρατὶ δ’ἐπὶ κτιδέην κυνέην ἕλε δ’ὀξὺν ἄκοντα
Il,10,336,βῆ δ’ἰέναι προτὶ νῆας ἀπὸ στρατοῦ οὐδ’ ἄρ’ ἔμελλεν
Il,10,337,ἐλθὼν ἐκ νηῶν ἂψ Ἕκτορι μῦθον ἀποίσειν
Il,10,338,ἀλλ’ ὅτε δή ῥ’ἵππων τε καὶ ἀνδρῶν κάλλιφ’ ὅμιλον
Il,10,339,βῆ ῥ’ἀν’ ὁδὸν μεμαώς τὸν δὲ φράσατο προσιόντα
Il,10,340,διογενὴς Ὀδυσεύς Διομήδεα δὲ προσέειπεν
Il,10,341,οὗτός τις Διόμηδες ἀπὸ στρατοῦ ἔρχεται ἀνήρ
Il,10,342,οὐκ οἶδ’ ἢ νήεσσιν ἐπίσκοπος ἡμετέρῃσιν
Il,10,343,ἦ τινα συλήσων νεκύων κατατεθνηώτων
Il,10,344,ἀλλ’ ἐῶμέν μιν πρῶτα παρεξελθεῖν πεδίοιο
Il,10,345,τυτθόν ἔπειτα δέ κ’αὐτὸν ἐπαΐξαντες ἕλοιμεν
Il,10,346,καρπαλίμως εἰ δ’ἄμμε παραφθαίησι πόδεσσιν
Il,10,347,αἰεί μιν ἐπὶ νῆας ἀπὸ στρατόφι προτιειλεῖν
Il,10,348,ἔγχει ἐπαΐσσων μή πως προτὶ ἄστυ ἀλύξῃ
Il,10,349,ὣς ἄρα φωνήσαντε παρὲξ ὁδοῦ ἐν νεκύεσσι
Il,10,350,κλινθήτην ὃ δ’ἄρ’ ὦκα παρέδραμεν ἀφραδίῃσιν
Il,10,351,ἀλλ’ ὅτε δή ῥ’ἀπέην ὅσσόν τ’ἐπὶ οὖρα πέλονται
Il,10,352,ἡμιόνων αἱ γάρ τε βοῶν προφερέστεραί εἰσιν
Il,10,353,ἑλκέμεναι νειοῖο βαθείης πηκτὸν ἄροτρον
Il,10,354,τὼ μὲν ἐπεδραμέτην ὃ δ’ἄρ’ ἔστη δοῦπον ἀκούσας
Il,10,355,ἔλπετο γὰρ κατὰ θυμὸν ἀποστρέψοντας ἑταίρους
Il,10,356,ἐκ Τρώων ἰέναι πάλιν Ἕκτορος ὀτρύναντος
Il,10,357,ἀλλ’ ὅτε δή ῥ’ἄπεσαν δουρηνεκὲς ἢ καὶ ἔλασσον
Il,10,358,γνῶ ῥ’ἄνδρας δηίους λαιψηρὰ δὲ γούνατ’ ἐνώμα
Il,10,359,φευγέμεναι τοὶ δ’αἶψα διώκειν ὁρμήθησαν
Il,10,360,ὡς δ’ὅτε καρχαρόδοντε δύω κύνε εἰδότε θήρης
Il,10,361,ἢ κεμάδ’ ἠὲ λαγωὸν ἐπείγετον ἐμμενὲς αἰεὶ
Il,10,362,χῶρον ἀν’ ὑλήενθ’ ὃ δέ τε προθέῃσι μεμηκώς
Il,10,363,ὣς τὸν Τυδεΐδης ἠδ’ ὃ πτολίπορθος Ὀδυσσεὺς
Il,10,364,λαοῦ ἀποτμήξαντε διώκετον ἐμμενὲς αἰεί
Il,10,365,ἀλλ’ ὅτε δὴ τάχ’ ἔμελλε μιγήσεσθαι φυλάκεσσι
Il,10,366,φεύγων ἐς νῆας τότε δὴ μένος ἔμβαλ’ Ἀθήνη
Il,10,367,Τυδεΐδῃ ἵνα μή τις Ἀχαιῶν χαλκοχιτώνων
Il,10,368,φθαίη ἐπευξάμενος βαλέειν ὃ δὲ δεύτερος ἔλθοι
Il,10,369,δουρὶ δ’ἐπαΐσσων προσέφη κρατερὸς Διομήδης
Il,10,370,ἠὲ μέν’ ἠέ σε δουρὶ κιχήσομαι οὐδέ σέ φημι
Il,10,371,δηρὸν ἐμῆς ἀπὸ χειρὸς ἀλύξειν αἰπὺν ὄλεθρον
Il,10,372,ἦ ῥα καὶ ἔγχος ἀφῆκεν ἑκὼν δ’ἡμάρτανε φωτός
Il,10,373,δεξιτερὸν δ’ὑπὲρ ὦμον ἐΰξου δουρὸς ἀκωκὴ
Il,10,374,ἐν γαίῃ ἐπάγη ὃ δ’ἄρ’ ἔστη τάρβησέν τε
Il,10,375,βαμβαίνων ἄραβος δὲ διὰ στόμα γίγνετ’ ὀδόντων
Il,10,376,χλωρὸς ὑπαὶ δείους τὼ δ’ἀσθμαίνοντε κιχήτην
Il,10,377,χειρῶν δ’ἁψάσθην ὃ δὲ δακρύσας ἔπος ηὔδα
Il,10,378,ζωγρεῖτ’ αὐτὰρ ἐγὼν ἐμὲ λύσομαι ἔστι γὰρ ἔνδον
Il,10,379,χαλκός τε χρυσός τε πολύκμητός τε σίδηρος
Il,10,380,τῶν κ’ὔμμιν χαρίσαιτο πατὴρ ἀπερείσι’ ἄποινα
Il,10,381,εἴ κεν ἐμὲ ζωὸν πεπύθοιτ’ ἐπὶ νηυσὶν Ἀχαιῶν
Il,10,382,τὸν δ’ἀπαμειβόμενος προσέφη πολύμητις Ὀδυσσεύς
Il,10,383,θάρσει μηδέ τί τοι θάνατος καταθύμιος ἔστω
Il,10,384,ἀλλ’ ἄγε μοι τόδε εἰπὲ καὶ ἀτρεκέως κατάλεξον
Il,10,385,πῇ δη οὕτως ἐπὶ νῆας ἀπὸ στρατοῦ ἔρχεαι οἷος
Il,10,386,νύκτα δι’ ὀρφναίην ὅτε θ’εὕδουσι βροτοὶ ἄλλοι;
Il,10,387,ἤ τινα συλήσων νεκύων κατατεθνηώτων;
Il,10,388,ἦ σ’Ἕκτωρ προέηκε διασκοπιᾶσθαι ἕκαστα
Il,10,389,νῆας ἔπι γλαφυράς; ἦ σ’αὐτὸν θυμὸς ἀνῆκε;
Il,10,390,τὸν δ’ἠμείβετ’ ἔπειτα Δόλων ὑπὸ δ’ἔτρεμε γυῖα
Il,10,391,πολλῇσίν μ’ἄτῃσι παρὲκ νόον ἤγαγεν Ἕκτωρ
Il,10,392,ὅς μοι Πηλεΐωνος ἀγαυοῦ μώνυχας ἵππους
Il,10,393,δωσέμεναι κατένευσε καὶ ἅρματα ποικίλα χαλκῷ
Il,10,394,ἠνώγει δέ μ’ἰόντα θοὴν διὰ νύκτα μέλαιναν
Il,10,395,ἀνδρῶν δυσμενέων σχεδὸν ἐλθέμεν ἔκ τε πυθέσθαι
Il,10,396,ἠὲ φυλάσσονται νῆες θοαὶ ὡς τὸ πάρος περ
Il,10,397,ἦ ἤδη χείρεσσιν ὑφ’ ἡμετέρῃσι δαμέντες
Il,10,398,φύξιν βουλεύουσι μετὰ σφίσιν οὐδ’ ἐθέλουσι
Il,10,399,νύκτα φυλασσέμεναι καμάτῳ ἀδηκότες αἰνῷ
Il,10,400,τὸν δ’ἐπιμειδήσας προσέφη πολύμητις Ὀδυσσεύς
Il,10,401,ἦ ῥά νύ τοι μεγάλων δώρων ἐπεμαίετο θυμὸς
Il,10,402,ἵππων Αἰακίδαο δαίφρονος οἳ δ’ἀλεγεινοὶ
Il,10,403,ἀνδράσι γε θνητοῖσι δαμήμεναι ἠδ’ ὀχέεσθαι
Il,10,404,ἄλλῳ γ’ἢ Ἀχιλῆϊ τὸν ἀθανάτη τέκε μήτηρ
Il,10,405,ἀλλ’ ἄγε μοι τόδε εἰπὲ καὶ ἀτρεκέως κατάλεξον
Il,10,406,ποῦ νῦν δεῦρο κιὼν λίπες Ἕκτορα ποιμένα λαῶν;
Il,10,407,ποῦ δέ οἱ ἔντεα κεῖται ἀρήϊα ποῦ δέ οἱ ἵπποι;
Il,10,408,πῶς δαὶ τῶν ἄλλων Τρώων φυλακαί τε καὶ εὐναί;
Il,10,409,ἅσσά τε μητιόωσι μετὰ σφίσιν ἢ μεμάασιν
Il,10,410,αὖθι μένειν παρὰ νηυσὶν ἀπόπροθεν ἦε πόλιν δὲ
Il,10,411,ἂψ ἀναχωρήσουσιν ἐπεὶ δαμάσαντό γ’Ἀχαιούς
Il,10,412,τὸν δ’αὖτε προσέειπε Δόλων Εὐμήδεος υἱός
Il,10,413,τοὶ γὰρ ἐγώ τοι ταῦτα μάλ’ ἀτρεκέως καταλέξω
Il,10,414,Ἕκτωρ μὲν μετὰ τοῖσιν ὅσοι βουληφόροι εἰσί
Il,10,415,βουλὰς βουλεύει θείου παρὰ σήματι Ἴλου
Il,10,416,νόσφιν ἀπὸ φλοίσβου φυλακὰς δ’ἃς εἴρεαι ἥρως
Il,10,417,οὔ τις κεκριμένη ῥύεται στρατὸν οὐδὲ φυλάσσει
Il,10,418,ὅσσαι μὲν Τρώων πυρὸς ἐσχάραι οἷσιν ἀνάγκη
Il,10,419,οἷ δ’ἐγρηγόρθασι φυλασσέμεναί τε κέλονται
Il,10,420,ἀλλήλοις ἀτὰρ αὖτε πολύκλητοι ἐπίκουροι
Il,10,421,εὕδουσι Τρωσὶν γὰρ ἐπιτραπέουσι φυλάσσειν
Il,10,422,οὐ γάρ σφιν παῖδες σχεδὸν εἵαται οὐδὲ γυναῖκες
Il,10,423,τὸν δ’ἀπαμειβόμενος προσέφη πολύμητις Ὀδυσσεύς
Il,10,424,πῶς γὰρ νῦν Τρώεσσι μεμιγμένοι ἱπποδάμοισιν
Il,10,425,εὕδουσ’ ἦ ἀπάνευθε; δίειπέ μοι ὄφρα δαείω
Il,10,426,τὸν δ’ἠμείβετ’ ἔπειτα Δόλων Εὐμήδεος υἱός
Il,10,427,τοὶ γὰρ ἐγὼ καὶ ταῦτα μάλ’ ἀτρεκέως καταλέξω
Il,10,428,πρὸς μὲν ἁλὸς Κᾶρες καὶ Παίονες ἀγκυλότοξοι
Il,10,429,καὶ Λέλεγες καὶ Καύκωνες δῖοί τε Πελασγοί
Il,10,430,πρὸς Θύμβρης δ’ἔλαχον Λύκιοι Μυσοί τ’ἀγέρωχοι
Il,10,431,καὶ Φρύγες ἱππόμαχοι καὶ Μῄονες ἱπποκορυσταί
Il,10,432,ἀλλὰ τί ἢ ἐμὲ ταῦτα διεξερέεσθε ἕκαστα;
Il,10,433,εἰ γὰρ δὴ μέματον Τρώων καταδῦναι ὅμιλον
Il,10,434,Θρήϊκες οἷδ’ ἀπάνευθε νεήλυδες ἔσχατοι ἄλλων
Il,10,435,ἐν δέ σφιν ’Ρῆσος βασιλεὺς πάϊς Ἠϊονῆος
Il,10,436,τοῦ δὴ καλλίστους ἵππους ἴδον ἠδὲ μεγίστους
Il,10,437,λευκότεροι χιόνος θείειν δ’ἀνέμοισιν ὁμοῖοι
Il,10,438,ἅρμα δέ οἱ χρυσῷ τε καὶ ἀργύρῳ εὖ ἤσκηται
Il,10,439,τεύχεα δὲ χρύσεια πελώρια θαῦμα ἰδέσθαι
Il,10,440,ἤλυθ’ ἔχων τὰ μὲν οὔ τι καταθνητοῖσιν ἔοικεν
Il,10,441,ἄνδρεσσιν φορέειν ἀλλ’ ἀθανάτοισι θεοῖσιν
Il,10,442,ἀλλ’ ἐμὲ μὲν νῦν νηυσὶ πελάσσετον ὠκυπόροισιν
Il,10,443,ἠέ με δήσαντες λίπετ’ αὐτόθι νηλέϊ δεσμῷ
Il,10,444,ὄφρά κεν ἔλθητον καὶ πειρηθῆτον ἐμεῖο
Il,10,445,ἠὲ κατ’ αἶσαν ἔειπον ἐν ὑμῖν ἦε καὶ οὐκί
Il,10,446,τὸν δ’ἄρ’ ὑπόδρα ἰδὼν προσέφη κρατερὸς Διομήδης
Il,10,447,μὴ δή μοι φύξίν γε Δόλων ἐμβάλλεο θυμῷ
Il,10,448,ἐσθλά περ ἀγγείλας ἐπεὶ ἵκεο χεῖρας ἐς ἁμάς
Il,10,449,εἰ μὲν γάρ κέ σε νῦν ἀπολύσομεν ἠὲ μεθῶμεν
Il,10,450,ἦ τε καὶ ὕστερον εἶσθα θοὰς ἐπὶ νῆας Ἀχαιῶν
Il,10,451,ἠὲ διοπτεύσων ἢ ἐναντίβιον πολεμίξων
Il,10,452,εἰ δέ κ’ἐμῇς ὑπὸ χερσὶ δαμεὶς ἀπὸ θυμὸν ὀλέσσῃς
Il,10,453,οὐκέτ’ ἔπειτα σὺ πῆμά ποτ’ ἔσσεαι Ἀργείοισιν
Il,10,454,ἦ καὶ ὃ μέν μιν ἔμελλε γενείου χειρὶ παχείῃ
Il,10,455,ἁψάμενος λίσσεσθαι ὃ δ’αὐχένα μέσσον ἔλασσε
Il,10,456,φασγάνῳ ἀΐξας ἀπὸ δ’ἄμφω κέρσε τένοντε
Il,10,457,φθεγγομένου δ’ἄρα τοῦ γε κάρη κονίῃσιν ἐμίχθη
Il,10,458,τοῦ δ’ἀπὸ μὲν κτιδέην κυνέην κεφαλῆφιν ἕλοντο
Il,10,459,καὶ λυκέην καὶ τόξα παλίντονα καὶ δόρυ μακρόν
Il,10,460,καὶ τά γ’Ἀθηναίῃ ληΐτιδι δῖος Ὀδυσσεὺς
Il,10,461,ὑψόσ’ ἀνέσχεθε χειρὶ καὶ εὐχόμενος ἔπος ηὔδα
Il,10,462,χαῖρε θεὰ τοῖσδεσσι σὲ γὰρ πρώτην ἐν Ὀλύμπῳ
Il,10,463,πάντων ἀθανάτων ἐπιδωσόμεθ’ ἀλλὰ καὶ αὖτις
Il,10,464,πέμψον ἐπὶ Θρῃκῶν ἀνδρῶν ἵππους τε καὶ εὐνάς
Il,10,465,ὣς ἄρ’ ἐφώνησεν καὶ ἀπὸ ἕθεν ὑψόσ’ ἀείρας
Il,10,466,θῆκεν ἀνὰ μυρίκην δέελον δ’ἐπὶ σῆμά τ’ἔθηκε
Il,10,467,συμμάρψας δόνακας μυρίκης τ’ἐριθηλέας ὄζους
Il,10,468,μὴ λάθοι αὖτις ἰόντε θοὴν διὰ νύκτα μέλαιναν
Il,10,469,τὼ δὲ βάτην προτέρω διά τ’ἔντεα καὶ μέλαν αἷμα
Il,10,470,αἶψα δ’ἐπὶ Θρῃκῶν ἀνδρῶν τέλος ἷξον ἰόντες
Il,10,471,οἳ δ’εὗδον καμάτῳ ἀδηκότες ἔντεα δέ σφιν
Il,10,472,καλὰ παρ’ αὐτοῖσι χθονὶ κέκλιτο εὖ κατὰ κόσμον
Il,10,473,τριστοιχί παρὰ δέ σφιν ἑκάστῳ δίζυγες ἵπποι
Il,10,474,’Ρῆσος δ’ἐν μέσῳ εὗδε παρ’ αὐτῷ δ’ὠκέες ἵπποι
Il,10,475,ἐξ ἐπιδιφριάδος πυμάτης ἱμᾶσι δέδεντο
Il,10,476,τὸν δ’Ὀδυσεὺς προπάροιθεν ἰδὼν Διομήδεϊ δεῖξεν
Il,10,477,οὗτός τοι Διόμηδες ἀνήρ οὗτοι δέ τοι ἵπποι
Il,10,478,οὓς νῶϊν πίφαυσκε Δόλων ὃν ἐπέφνομεν ἡμεῖς
Il,10,479,ἀλλ’ ἄγε δὴ πρόφερε κρατερὸν μένος οὐδέ τί σε χρὴ
Il,10,480,ἑστάμεναι μέλεον σὺν τεύχεσιν ἀλλὰ λύ’ ἵππους
Il,10,481,ἠὲ σύ γ’ἄνδρας ἔναιρε μελήσουσιν δ’ἐμοὶ ἵπποι
Il,10,482,ὣς φάτο τῷ δ’ἔμπνευσε μένος γλαυκῶπις Ἀθήνη
Il,10,483,κτεῖνε δ’ἐπιστροφάδην τῶν δὲ στόνος ὄρνυτ’ ἀεικὴς
Il,10,484,ἄορι θεινομένων ἐρυθαίνετο δ’αἵματι γαῖα
Il,10,485,ὡς δὲ λέων μήλοισιν ἀσημάντοισιν ἐπελθὼν
Il,10,486,αἴγεσιν ἢ ὀΐεσσι κακὰ φρονέων ἐνορούσῃ
Il,10,487,ὣς μὲν Θρήϊκας ἄνδρας ἐπῴχετο Τυδέος υἱὸς
Il,10,488,ὄφρα δυώδεκ’ ἔπεφνεν ἀτὰρ πολύμητις Ὀδυσσεὺς
Il,10,489,ὅν τινα Τυδεΐδης ἄορι πλήξειε παραστὰς
Il,10,490,τὸν δ’Ὀδυσεὺς μετόπισθε λαβὼν ποδὸς ἐξερύσασκε
Il,10,491,τὰ φρονέων κατὰ θυμὸν ὅπως καλλίτριχες ἵπποι
Il,10,492,ῥεῖα διέλθοιεν μηδὲ τρομεοίατο θυμῷ
Il,10,493,νεκροῖς ἀμβαίνοντες ἀήθεσσον γὰρ ἔτ’ αὐτῶν
Il,10,494,ἀλλ’ ὅτε δὴ βασιλῆα κιχήσατο Τυδέος υἱός
Il,10,495,τὸν τρισκαιδέκατον μελιηδέα θυμὸν ἀπηύρα
Il,10,496,ἀσθμαίνοντα κακὸν γὰρ ὄναρ κεφαλῆφιν ἐπέστη
Il,10,497,τὴν νύκτ’ Οἰνεΐδαο πάϊς διὰ μῆτιν Ἀθήνης
Il,10,498,τόφρα δ’ἄρ’ ὃ τλήμων Ὀδυσεὺς λύε μώνυχας ἵππους
Il,10,499,σὺν δ’ἤειρεν ἱμᾶσι καὶ ἐξήλαυνεν ὁμίλου
Il,10,500,τόξῳ ἐπιπλήσσων ἐπεὶ οὐ μάστιγα φαεινὴν
Il,10,501,ποικίλου ἐκ δίφροιο νοήσατο χερσὶν ἑλέσθαι
Il,10,502,ῥοίζησεν δ’ἄρα πιφαύσκων Διομήδεϊ δίῳ
Il,10,503,αὐτὰρ ὃ μερμήριζε μένων ὅ τι κύντατον ἕρδοι
Il,10,504,ἢ ὅ γε δίφρον ἑλών ὅθι ποικίλα τεύχε’ ἔκειτο
Il,10,505,ῥυμοῦ ἐξερύοι ἢ ἐκφέροι ὑψόσ’ ἀείρας
Il,10,506,ἦ ἔτι τῶν πλεόνων Θρῃκῶν ἀπὸ θυμὸν ἕλοιτο
Il,10,507,εἷος ὃ ταῦθ’ ὥρμαινε κατὰ φρένα τόφρα δ’Ἀθήνη
Il,10,508,ἐγγύθεν ἱσταμένη προσέφη Διομήδεα δῖον
Il,10,509,νόστου δὴ μνῆσαι μεγαθύμου Τυδέος υἱὲ
Il,10,510,νῆας ἔπι γλαφυράς μὴ καὶ πεφοβημένος ἔλθῃς
Il,10,511,μή πού τις καὶ Τρῶας ἐγείρῃσιν θεὸς ἄλλος
Il,10,512,ὣς φάθ’ ὃ δὲ ξυνέηκε θεᾶς ὄπα φωνησάσης
Il,10,513,καρπαλίμως δ’ἵππων ἐπεβήσετο κόψε δ’Ὀδυσσεὺς
Il,10,514,τόξῳ τοὶ δ’ἐπέτοντο θοὰς ἐπὶ νῆας Ἀχαιῶν
Il,10,515,οὐδ’ ἀλαοσκοπιὴν εἶχ’ ἀργυρότοξος Ἀπόλλων
Il,10,516,ὡς ἴδ’ Ἀθηναίην μετὰ Τυδέος υἱὸν ἕπουσαν
Il,10,517,τῇ κοτέων Τρώων κατεδύσετο πουλὺν ὅμιλον
Il,10,518,ὦρσεν δὲ Θρῃκῶν βουληφόρον Ἱπποκόωντα
Il,10,519,’Ρήσου ἀνεψιὸν ἐσθλόν ὃ δ’ἐξ ὕπνου ἀνορούσας
Il,10,520,ὡς ἴδε χῶρον ἐρῆμον ὅθ’ ἕστασαν ὠκέες ἵπποι
Il,10,521,ἄνδράς τ’ἀσπαίροντας ἐν ἀργαλέῃσι φονῇσιν
Il,10,522,ᾤμωξέν τ’ἄρ’ ἔπειτα φίλον τ’ὀνόμηνεν ἑταῖρον
Il,10,523,Τρώων δὲ κλαγγή τε καὶ ἄσπετος ὦρτο κυδοιμὸς
Il,10,524,θυνόντων ἄμυδις θηεῦντο δὲ μέρμερα ἔργα
Il,10,525,ὅσσ’ ἄνδρες ῥέξαντες ἔβαν κοίλας ἐπὶ νῆας
Il,10,526,οἳ δ’ὅτε δή ῥ’ἵκανον ὅθι σκοπὸν Ἕκτορος ἔκταν
Il,10,527,ἔνθ’ Ὀδυσεὺς μὲν ἔρυξε Διῒ φίλος ὠκέας ἵππους
Il,10,528,Τυδεΐδης δὲ χαμᾶζε θορὼν ἔναρα βροτόεντα
Il,10,529,ἐν χείρεσσ’ Ὀδυσῆϊ τίθει ἐπεβήσετο δ’ἵππων
Il,10,530,μάστιξεν δ’ἵππους τὼ δ’οὐκ ἀέκοντε πετέσθην
Il,10,531,νῆας ἔπι γλαφυράς τῇ γὰρ φίλον ἔπλετο θυμῷ
Il,10,532,Νέστωρ δὲ πρῶτος κτύπον ἄϊε φώνησέν τε
Il,10,533,ὦ φίλοι Ἀργείων ἡγήτορες ἠδὲ μέδοντες
Il,10,534,ψεύσομαι ἦ ἔτυμον ἐρέω; κέλεται δέ με θυμός
Il,10,535,ἵππων μ’ὠκυπόδων ἀμφὶ κτύπος οὔατα βάλλει
Il,10,536,αἲ γὰρ δὴ Ὀδυσεύς τε καὶ ὃ κρατερὸς Διομήδης
Il,10,537,ὧδ’ ἄφαρ ἐκ Τρώων ἐλασαίατο μώνυχας ἵππους
Il,10,538,ἀλλ’ αἰνῶς δείδοικα κατὰ φρένα μή τι πάθωσιν
Il,10,539,Ἀργείων οἳ ἄριστοι ὑπὸ Τρώων ὀρυμαγδοῦ
Il,10,540,οὔ πω πᾶν εἴρητο ἔπος ὅτ’ ἄρ’ ἤλυθον αὐτοί
Il,10,541,καί ῥ’οἳ μὲν κατέβησαν ἐπὶ χθόνα τοὶ δὲ χαρέντες
Il,10,542,δεξιῇ ἠσπάζοντο ἔπεσσί τε μειλιχίοισι
Il,10,543,πρῶτος δ’ἐξερέεινε Γερήνιος ἱππότα Νέστωρ
Il,10,544,εἴπ’ ἄγε μ’ὦ πολύαιν’ Ὀδυσεῦ μέγα κῦδος Ἀχαιῶν
Il,10,545,ὅππως τοῦσδ’ ἵππους λάβετον καταδύντες ὅμιλον
Il,10,546,Τρώων ἦ τίς σφωε πόρεν θεὸς ἀντιβολήσας
Il,10,547,αἰνῶς ἀκτίνεσσιν ἐοικότες ἠελίοιο
Il,10,548,αἰεὶ μὲν Τρώεσσ’ ἐπιμίσγομαι οὐδέ τί φημι
Il,10,549,μιμνάζειν παρὰ νηυσὶ γέρων περ ἐὼν πολεμιστής
Il,10,550,ἀλλ’ οὔ πω τοίους ἵππους ἴδον οὐδὲ νόησα
Il,10,551,ἀλλά τιν’ ὔμμ’ ὀΐω δόμεναι θεὸν ἀντιάσαντα
Il,10,552,ἀμφοτέρω γὰρ σφῶϊ φιλεῖ νεφεληγερέτα Ζεὺς
Il,10,553,κούρη τ’αἰγιόχοιο Διὸς γλαυκῶπις Ἀθήνη
Il,10,554,τὸν δ’ἀπαμειβόμενος προσέφη πολύμητις Ὀδυσσεύς
Il,10,555,ὦ Νέστορ Νηληϊάδη μέγα κῦδος Ἀχαιῶν
Il,10,556,ῥεῖα θεός γ’ἐθέλων καὶ ἀμείνονας ἠέ περ οἵδε
Il,10,557,ἵππους δωρήσαιτ’ ἐπεὶ ἢ πολὺ φέρτεροί εἰσιν
Il,10,558,ἵπποι δ’οἵδε γεραιὲ νεήλυδες οὓς ἐρεείνεις
Il,10,559,Θρηΐκιοι τὸν δέ σφιν ἄνακτ’ ἀγαθὸς Διομήδης
Il,10,560,ἔκτανε πὰρ δ’ἑτάρους δυοκαίδεκα πάντας ἀρίστους
Il,10,561,τὸν τρισκαιδέκατον σκοπὸν εἵλομεν ἐγγύθι νηῶν
Il,10,562,τόν ῥα διοπτῆρα στρατοῦ ἔμμεναι ἡμετέροιο
Il,10,563,Ἕκτωρ τε προέηκε καὶ ἄλλοι Τρῶες ἀγαυοί
Il,10,564,ὣς εἰπὼν τάφροιο διήλασε μώνυχας ἵππους
Il,10,565,καγχαλόων ἅμα δ’ἄλλοι ἴσαν χαίροντες Ἀχαιοί
Il,10,566,οἳ δ’ὅτε Τυδεΐδεω κλισίην εὔτυκτον ἵκοντο
Il,10,567,ἵππους μὲν κατέδησαν ἐϋτμήτοισιν ἱμᾶσι
Il,10,568,φάτνῃ ἐφ’ ἱππείῃ ὅθι περ Διομήδεος ἵπποι
Il,10,569,ἕστασαν ὠκύποδες μελιηδέα πυρὸν ἔδοντες
Il,10,570,νηῒ δ’ἐνὶ πρυμνῇ ἔναρα βροτόεντα Δόλωνος
Il,10,571,θῆκ’ Ὀδυσεύς ὄφρ’ ἱρὸν ἑτοιμασσαίατ’ Ἀθήνῃ
Il,10,572,αὐτοὶ δ’ἱδρῶ πολλὸν ἀπενίζοντο θαλάσσῃ
Il,10,573,ἐσβάντες κνήμας τε ἰδὲ λόφον ἀμφί τε μηρούς
Il,10,574,αὐτὰρ ἐπεί σφιν κῦμα θαλάσσης ἱδρῶ πολλὸν
Il,10,575,νίψεν ἀπὸ χρωτὸς καὶ ἀνέψυχθεν φίλον ἦτορ
Il,10,576,ἔς ῥ’ἀσαμίνθους βάντες ἐϋξέστας λούσαντο
Il,10,577,τὼ δὲ λοεσσαμένω καὶ ἀλειψαμένω λίπ’ ἐλαίῳ
Il,10,578,δείπνῳ ἐφιζανέτην ἀπὸ δὲ κρητῆρος Ἀθήνῃ
Il,10,579,πλείου ἀφυσσόμενοι λεῖβον μελιηδέα οἶνον
Il,11,1,ἠὼς δ’ἐκ λεχέων παρ’ ἀγαυοῦ Τιθωνοῖο
Il,11,2,ὄρνυθ’ ἵν’ ἀθανάτοισι φόως φέροι ἠδὲ βροτοῖσι
Il,11,3,Ζεὺς δ’Ἔριδα προΐαλλε θοὰς ἐπὶ νῆας Ἀχαιῶν
Il,11,4,ἀργαλέην πολέμοιο τέρας μετὰ χερσὶν ἔχουσαν
Il,11,5,στῆ δ’ἐπ’ Ὀδυσσῆος μεγακήτεϊ νηῒ μελαίνῃ
Il,11,6,ἥ ῥ’ἐν μεσσάτῳ ἔσκε γεγωνέμεν ἀμφοτέρωσε
Il,11,7,ἠμὲν ἐπ’ Αἴαντος κλισίας Τελαμωνιάδαο
Il,11,8,ἠδ’ ἐπ’ Ἀχιλλῆος τοί ῥ’ἔσχατα νῆας ἐΐσας
Il,11,9,εἴρυσαν ἠνορέῃ πίσυνοι καὶ κάρτεϊ χειρῶν
Il,11,10,ἔνθα στᾶσ’ ἤϋσε θεὰ μέγα τε δεινόν τε
Il,11,11,ὄρθι’ Ἀχαιοῖσιν δὲ μέγα σθένος ἔμβαλ’ ἑκάστῳ
Il,11,12,καρδίῃ ἄληκτον πολεμίζειν ἠδὲ μάχεσθαι
Il,11,13,τοῖσι δ’ἄφαρ πόλεμος γλυκίων γένετ’ ἠὲ νέεσθαι
Il,11,14,ἐν νηυσὶ γλαφυρῇσι φίλην ἐς πατρίδα γαῖαν
Il,11,15,Ἀτρεΐδης δ’ἐβόησεν ἰδὲ ζώννυσθαι ἄνωγεν
Il,11,16,Ἀργείους ἐν δ’αὐτὸς ἐδύσετο νώροπα χαλκόν
Il,11,17,κνημῖδας μὲν πρῶτα περὶ κνήμῃσιν ἔθηκε
Il,11,18,καλὰς ἀργυρέοισιν ἐπισφυρίοις ἀραρυίας
Il,11,19,δεύτερον αὖ θώρηκα περὶ στήθεσσιν ἔδυνε
Il,11,20,τόν ποτέ οἱ Κινύρης δῶκε ξεινήϊον εἶναι
Il,11,21,πεύθετο γὰρ Κύπρον δὲ μέγα κλέος οὕνεκ’ Ἀχαιοὶ
Il,11,22,ἐς Τροίην νήεσσιν ἀναπλεύσεσθαι ἔμελλον
Il,11,23,τοὔνεκά οἱ τὸν δῶκε χαριζόμενος βασιλῆϊ
Il,11,24,τοῦ δ’ἤτοι δέκα οἶμοι ἔσαν μέλανος κυάνοιο
Il,11,25,δώδεκα δὲ χρυσοῖο καὶ εἴκοσι κασσιτέροιο
Il,11,26,κυάνεοι δὲ δράκοντες ὀρωρέχατο προτὶ δειρὴν
Il,11,27,τρεῖς ἑκάτερθ’ ἴρισσιν ἐοικότες ἅς τε Κρονίων
Il,11,28,ἐν νέφεϊ στήριξε τέρας μερόπων ἀνθρώπων
Il,11,29,ἀμφὶ δ’ἄρ’ ὤμοισιν βάλετο ξίφος ἐν δέ οἱ ἧλοι
Il,11,30,χρύσειοι πάμφαινον ἀτὰρ περὶ κουλεὸν ἦεν
Il,11,31,ἀργύρεον χρυσέοισιν ἀορτήρεσσιν ἀρηρός
Il,11,32,ἂν δ’ἕλετ’ ἀμφιβρότην πολυδαίδαλον ἀσπίδα θοῦριν
Il,11,33,καλήν ἣν πέρι μὲν κύκλοι δέκα χάλκεοι ἦσαν
Il,11,34,ἐν δέ οἱ ὀμφαλοὶ ἦσαν ἐείκοσι κασσιτέροιο
Il,11,35,λευκοί ἐν δὲ μέσοισιν ἔην μέλανος κυάνοιο
Il,11,36,τῇ δ’ἐπὶ μὲν Γοργὼ βλοσυρῶπις ἐστεφάνωτο
Il,11,37,δεινὸν δερκομένη περὶ δὲ Δεῖμός τε Φόβος τε
Il,11,38,τῆς δ’ἐξ ἀργύρεος τελαμὼν ἦν αὐτὰρ ἐπ’ αὐτοῦ
Il,11,39,κυάνεος ἐλέλικτο δράκων κεφαλαὶ δέ οἱ ἦσαν
Il,11,40,τρεῖς ἀμφιστρεφέες ἑνὸς αὐχένος ἐκπεφυυῖαι
Il,11,41,κρατὶ δ’ἐπ’ ἀμφίφαλον κυνέην θέτο τετραφάληρον
Il,11,42,ἵππουριν δεινὸν δὲ λόφος καθύπερθεν ἔνευεν
Il,11,43,εἵλετο δ’ἄλκιμα δοῦρε δύω κεκορυθμένα χαλκῷ
Il,11,44,ὀξέα τῆλε δὲ χαλκὸς ἀπ’ αὐτόφιν οὐρανὸν εἴσω
Il,11,45,λάμπ’ ἐπὶ δ’ἐγδούπησαν Ἀθηναίη τε καὶ Ἥρη
Il,11,46,τιμῶσαι βασιλῆα πολυχρύσοιο Μυκήνης
Il,11,47,ἡνιόχῳ μὲν ἔπειτα ἑῷ ἐπέτελλεν ἕκαστος
Il,11,48,ἵππους εὖ κατὰ κόσμον ἐρυκέμεν αὖθ’ ἐπὶ τάφρῳ
Il,11,49,αὐτοὶ δὲ πρυλέες σὺν τεύχεσι θωρηχθέντες
Il,11,50,ῥώοντ’ ἄσβεστος δὲ βοὴ γένετ’ ἠῶθι πρό
Il,11,51,φθὰν δὲ μέγ’ ἱππήων ἐπὶ τάφρῳ κοσμηθέντες
Il,11,52,ἱππῆες δ’ὀλίγον μετεκίαθον ἐν δὲ κυδοιμὸν
Il,11,53,ὦρσε κακὸν Κρονίδης κατὰ δ’ὑψόθεν ἧκεν ἐέρσας
Il,11,54,αἵματι μυδαλέας ἐξ αἰθέρος οὕνεκ’ ἔμελλε
Il,11,55,πολλὰς ἰφθίμους κεφαλὰς Ἄϊδι προϊάψειν
Il,11,56,Τρῶες δ’αὖθ’ ἑτέρωθεν ἐπὶ θρωσμῷ πεδίοιο
Il,11,57,Ἕκτορά τ’ἀμφὶ μέγαν καὶ ἀμύμονα Πουλυδάμαντα
Il,11,58,Αἰνείαν θ’ὃς Τρωσὶ θεὸς ὣς τίετο δήμῳ
Il,11,59,τρεῖς τ’Ἀντηνορίδας Πόλυβον καὶ Ἀγήνορα δῖον
Il,11,60,ἠΐθεόν τ’Ἀκάμαντ’ ἐπιείκελον ἀθανάτοισιν
Il,11,61,Ἕκτωρ δ’ἐν πρώτοισι φέρ’ ἀσπίδα πάντοσ’ ἐΐσην
Il,11,62,οἷος δ’ἐκ νεφέων ἀναφαίνεται οὔλιος ἀστὴρ
Il,11,63,παμφαίνων τοτὲ δ’αὖτις ἔδυ νέφεα σκιόεντα
Il,11,64,ὣς Ἕκτωρ ὁτὲ μέν τε μετὰ πρώτοισι φάνεσκεν
Il,11,65,ἄλλοτε δ’ἐν πυμάτοισι κελεύων πᾶς δ’ἄρα χαλκῷ
Il,11,66,λάμφ’ ὥς τε στεροπὴ πατρὸς Διὸς αἰγιόχοιο
Il,11,67,οἳ δ’ὥς τ’ἀμητῆρες ἐναντίοι ἀλλήλοισιν
Il,11,68,ὄγμον ἐλαύνωσιν ἀνδρὸς μάκαρος κατ’ ἄρουραν
Il,11,69,πυρῶν ἢ κριθῶν τὰ δὲ δράγματα ταρφέα πίπτει
Il,11,70,ὣς Τρῶες καὶ Ἀχαιοὶ ἐπ’ ἀλλήλοισι θορόντες
Il,11,71,δῄουν οὐδ’ ἕτεροι μνώοντ’ ὀλοοῖο φόβοιο
Il,11,72,ἴσας δ’ὑσμίνη κεφαλὰς ἔχεν οἳ δὲ λύκοι ὣς
Il,11,73,θῦνον Ἔρις δ’ἄρ’ ἔχαιρε πολύστονος εἰσορόωσα
Il,11,74,οἴη γάρ ῥα θεῶν παρετύγχανε μαρναμένοισιν
Il,11,75,οἳ δ’ἄλλοι οὔ σφιν πάρεσαν θεοί ἀλλὰ ἕκηλοι
Il,11,76,σφοῖσιν ἐνὶ μεγάροισι καθήατο ἧχι ἑκάστῳ
Il,11,77,δώματα καλὰ τέτυκτο κατὰ πτύχας Οὐλύμποιο
Il,11,78,πάντες δ’ᾐτιόωντο κελαινεφέα Κρονίωνα
Il,11,79,οὕνεκ’ ἄρα Τρώεσσιν ἐβούλετο κῦδος ὀρέξαι
Il,11,80,τῶν μὲν ἄρ’ οὐκ ἀλέγιζε πατήρ ὃ δὲ νόσφι λιασθεὶς
Il,11,81,τῶν ἄλλων ἀπάνευθε καθέζετο κύδεϊ γαίων
Il,11,82,εἰσορόων Τρώων τε πόλιν καὶ νῆας Ἀχαιῶν
Il,11,83,χαλκοῦ τε στεροπήν ὀλλύντάς τ’ὀλλυμένους τε
Il,11,84,ὄφρα μὲν ἠὼς ἦν καὶ ἀέξετο ἱερὸν ἦμαρ
Il,11,85,τόφρα μάλ’ ἀμφοτέρων βέλε’ ἥπτετο πῖπτε δὲ λαός
Il,11,86,ἦμος δὲ δρυτόμος περ ἀνὴρ ὁπλίσσατο δεῖπνον
Il,11,87,οὔρεος ἐν βήσσῃσιν ἐπεί τ’ἐκορέσσατο χεῖρας
Il,11,88,τάμνων δένδρεα μακρά ἅδος τέ μιν ἵκετο θυμόν
Il,11,89,σίτου τε γλυκεροῖο περὶ φρένας ἵμερος αἱρεῖ
Il,11,90,τῆμος σφῇ ἀρετῇ Δαναοὶ ῥήξαντο φάλαγγας
Il,11,91,κεκλόμενοι ἑτάροισι κατὰ στίχας ἐν δ’Ἀγαμέμνων
Il,11,92,πρῶτος ὄρουσ’ ἕλε δ’ἄνδρα Βιάνορα ποιμένα λαῶν
Il,11,93,αὐτόν ἔπειτα δ’ἑταῖρον Ὀϊλῆα πλήξιππον
Il,11,94,ἤτοι ὅ γ’ἐξ ἵππων κατεπάλμενος ἀντίος ἔστη
Il,11,95,τὸν δ’ἰθὺς μεμαῶτα μετώπιον ὀξέϊ δουρὶ
Il,11,96,νύξ’ οὐδὲ στεφάνη δόρυ οἱ σχέθε χαλκοβάρεια
Il,11,97,ἀλλὰ δι’ αὐτῆς ἦλθε καὶ ὀστέου ἐγκέφαλος δὲ
Il,11,98,ἔνδον ἅπας πεπάλακτο δάμασσε δέ μιν μεμαῶτα
Il,11,99,καὶ τοὺς μὲν λίπεν αὖθι ἄναξ ἀνδρῶν Ἀγαμέμνων
Il,11,100,στήθεσι παμφαίνοντας ἐπεὶ περίδυσε χιτῶνας
Il,11,101,αὐτὰρ ὃ βῆ Ἶσόν τε καὶ Ἄντιφον ἐξεναρίξων
Il,11,102,υἷε δύω Πριάμοιο νόθον καὶ γνήσιον ἄμφω
Il,11,103,εἰν ἑνὶ δίφρῳ ἐόντας ὃ μὲν νόθος ἡνιόχευεν
Il,11,104,Ἄντιφος αὖ παρέβασκε περικλυτός ὥ ποτ’ Ἀχιλλεὺς
Il,11,105,Ἴδης ἐν κνημοῖσι δίδη μόσχοισι λύγοισι
Il,11,106,ποιμαίνοντ’ ἐπ’ ὄεσσι λαβών καὶ ἔλυσεν ἀποίνων
Il,11,107,δὴ τότε γ’Ἀτρεΐδης εὐρὺ κρείων Ἀγαμέμνων
Il,11,108,τὸν μὲν ὑπὲρ μαζοῖο κατὰ στῆθος βάλε δουρί
Il,11,109,Ἄντιφον αὖ παρὰ οὖς ἔλασε ξίφει ἐκ δ’ἔβαλ’ ἵππων
Il,11,110,σπερχόμενος δ’ἀπὸ τοῖιν ἐσύλα τεύχεα καλὰ
Il,11,111,γιγνώσκων καὶ γάρ σφε πάρος παρὰ νηυσὶ θοῇσιν
Il,11,112,εἶδεν ὅτ’ ἐξ Ἴδης ἄγαγεν πόδας ὠκὺς Ἀχιλλεύς
Il,11,113,ὡς δὲ λέων ἐλάφοιο ταχείης νήπια τέκνα
Il,11,114,ῥηϊδίως συνέαξε λαβὼν κρατεροῖσιν ὀδοῦσιν
Il,11,115,ἐλθὼν εἰς εὐνήν ἁπαλόν τέ σφ’ἦτορ ἀπηύρα
Il,11,116,ἣ δ’εἴ πέρ τε τύχῃσι μάλα σχεδόν οὐ δύναταί σφι
Il,11,117,χραισμεῖν αὐτὴν γάρ μιν ὑπὸ τρόμος αἰνὸς ἱκάνει
Il,11,118,καρπαλίμως δ’ἤϊξε διὰ δρυμὰ πυκνὰ καὶ ὕλην
Il,11,119,σπεύδουσ’ ἱδρώουσα κραταιοῦ θηρὸς ὑφ’ ὁρμῆς
Il,11,120,ὣς ἄρα τοῖς οὔ τις δύνατο χραισμῆσαι ὄλεθρον
Il,11,121,Τρώων ἀλλὰ καὶ αὐτοὶ ὑπ’ Ἀργείοισι φέβοντο
Il,11,122,αὐτὰρ ὃ Πείσανδρόν τε καὶ Ἱππόλοχον μενεχάρμην
Il,11,123,υἱέας Ἀντιμάχοιο δαΐφρονος ὅς ῥα μάλιστα
Il,11,124,χρυσὸν Ἀλεξάνδροιο δεδεγμένος ἀγλαὰ δῶρα
Il,11,125,οὐκ εἴασχ’ Ἑλένην δόμεναι ξανθῷ Μενελάῳ
Il,11,126,τοῦ περ δὴ δύο παῖδε λάβε κρείων Ἀγαμέμνων
Il,11,127,εἰν ἑνὶ δίφρῳ ἐόντας ὁμοῦ δ’ἔχον ὠκέας ἵππους
Il,11,128,ἐκ γάρ σφεας χειρῶν φύγον ἡνία σιγαλόεντα
Il,11,129,τὼ δὲ κυκηθήτην ὃ δ’ἐναντίον ὦρτο λέων ὣς
Il,11,130,Ἀτρεΐδης τὼ δ’αὖτ’  ἐκ δίφρου γουναζέσθην
Il,11,131,ζώγρει Ἀτρέος υἱέ σὺ δ’ἄξια δέξαι ἄποινα
Il,11,132,πολλὰ δ’ἐν Ἀντιμάχοιο δόμοις κειμήλια κεῖται
Il,11,133,χαλκός τε χρυσός τε πολύκμητός τε σίδηρος
Il,11,134,τῶν κέν τοι χαρίσαιτο πατὴρ ἀπερείσι’ ἄποινα
Il,11,135,εἰ νῶϊ ζωοὺς πεπύθοιτ’ ἐπὶ νηυσὶν Ἀχαιῶν
Il,11,136,ὣς τώ γε κλαίοντε προσαυδήτην βασιλῆα
Il,11,137,μειλιχίοις ἐπέεσσιν ἀμείλικτον δ’ὄπ’ ἄκουσαν
Il,11,138,εἰ μὲν δὴ Ἀντιμάχοιο δαΐφρονος υἱέες ἐστόν
Il,11,139,ὅς ποτ’ ἐνὶ Τρώων ἀγορῇ Μενέλαον ἄνωγεν
Il,11,140,ἀγγελίην ἐλθόντα σὺν ἀντιθέῳ Ὀδυσῆϊ
Il,11,141,αὖθι κατακτεῖναι μηδ’ ἐξέμεν ἂψ ἐς Ἀχαιούς
Il,11,142,νῦν μὲν δὴ τοῦ πατρὸς ἀεικέα τίσετε λώβην
Il,11,143,ἦ καὶ Πείσανδρον μὲν ἀφ’ ἵππων ὦσε χαμᾶζε
Il,11,144,δουρὶ βαλὼν πρὸς στῆθος ὃ δ’ὕπτιος οὔδει ἐρείσθη
Il,11,145,Ἱππόλοχος δ’ἀπόρουσε τὸν αὖ χαμαὶ ἐξενάριξε
Il,11,146,χεῖρας ἀπὸ ξίφεϊ τμήξας ἀπό τ’αὐχένα κόψας
Il,11,147,ὅλμον δ’ὣς ἔσσευε κυλίνδεσθαι δι’ ὁμίλου
Il,11,148,τοὺς μὲν ἔασ’ ὃ δ’ὅθι πλεῖσται κλονέοντο φάλαγγες
Il,11,149,τῇ ῥ’ἐνόρουσ’ ἅμα δ’ἄλλοι ἐϋκνήμιδες Ἀχαιοί
Il,11,150,πεζοὶ μὲν πεζοὺς ὄλεκον φεύγοντας ἀνάγκῃ
Il,11,151,ἱππεῖς δ’ἱππῆας ὑπὸ δέ σφισιν ὦρτο κονίη
Il,11,152,ἐκ πεδίου τὴν ὦρσαν ἐρίγδουποι πόδες ἵππων
Il,11,153,χαλκῷ δηϊόωντες ἀτὰρ κρείων Ἀγαμέμνων
Il,11,154,αἰὲν ἀποκτείνων ἕπετ’ Ἀργείοισι κελεύων
Il,11,155,ὡς δ’ὅτε πῦρ ἀΐδηλον ἐν ἀξύλῳ ἐμπέσῃ ὕλῃ
Il,11,156,πάντῃ τ’εἰλυφόων ἄνεμος φέρει οἳ δέ τε θάμνοι
Il,11,157,πρόρριζοι πίπτουσιν ἐπειγόμενοι πυρὸς ὁρμῇ
Il,11,158,ὣς ἄρ’ ὑπ’ Ἀτρεΐδῃ Ἀγαμέμνονι πῖπτε κάρηνα
Il,11,159,Τρώων φευγόντων πολλοὶ δ’ἐριαύχενες ἵπποι
Il,11,160,κείν’ ὄχεα κροτάλιζον ἀνὰ πτολέμοιο γεφύρας
Il,11,161,ἡνιόχους ποθέοντες ἀμύμονας οἳ δ’ἐπὶ γαίῃ
Il,11,162,κείατο γύπεσσιν πολὺ φίλτεροι ἢ ἀλόχοισιν
Il,11,163,Ἕκτορα δ’ἐκ βελέων ὕπαγε Ζεὺς ἔκ τε κονίης
Il,11,164,ἔκ τ’ἀνδροκτασίης ἔκ θ’αἵματος ἔκ τε κυδοιμοῦ
Il,11,165,Ἀτρεΐδης δ’ἕπετο σφεδανὸν Δαναοῖσι κελεύων
Il,11,166,οἳ δὲ παρ’ Ἴλου σῆμα παλαιοῦ Δαρδανίδαο
Il,11,167,μέσσον κὰπ πεδίον παρ’ ἐρινεὸν ἐσσεύοντο
Il,11,168,ἱέμενοι πόλιος ὃ δὲ κεκλήγων ἕπετ’ αἰεὶ
Il,11,169,Ἀτρεΐδης λύθρῳ δὲ παλάσσετο χεῖρας ἀάπτους
Il,11,170,ἀλλ’ ὅτε δὴ Σκαιάς τε πύλας καὶ φηγὸν ἵκοντο
Il,11,171,ἔνθ’ ἄρα δὴ ἵσταντο καὶ ἀλλήλους ἀνέμιμνον
Il,11,172,οἳ δ’ἔτι κὰμ μέσσον πεδίον φοβέοντο βόες ὥς
Il,11,173,ἅς τε λέων ἐφόβησε μολὼν ἐν νυκτὸς ἀμολγῷ
Il,11,174,πάσας τῇ δέ τ’ἰῇ ἀναφαίνεται αἰπὺς ὄλεθρος
Il,11,175,τῆς δ’ἐξ αὐχέν’ ἔαξε λαβὼν κρατεροῖσιν ὀδοῦσι
Il,11,176,πρῶτον ἔπειτα δέ θ’αἷμα καὶ ἔγκατα πάντα λαφύσσει
Il,11,177,ὣς τοὺς Ἀτρεΐδης ἔφεπε κρείων Ἀγαμέμνων
Il,11,178,αἰὲν ἀποκτείνων τὸν ὀπίστατον οἳ δ’ἐφέβοντο
Il,11,179,πολλοὶ δὲ πρηνεῖς τε καὶ ὕπτιοι ἔκπεσον ἵππων
Il,11,180,Ἀτρεΐδεω ὑπὸ χερσί περὶ πρὸ γὰρ ἔγχεϊ θῦεν
Il,11,181,ἀλλ’ ὅτε δὴ τάχ’ ἔμελλεν ὑπὸ πτόλιν αἰπύ τε τεῖχος
Il,11,182,ἵξεσθαι τότε δή ῥα πατὴρ ἀνδρῶν τε θεῶν τε
Il,11,183,Ἴδης ἐν κορυφῇσι καθέζετο πιδηέσσης
Il,11,184,οὐρανόθεν καταβάς ἔχε δ’ἀστεροπὴν μετὰ χερσίν
Il,11,185,Ἶριν δ’ὄτρυνε χρυσόπτερον ἀγγελέουσαν
Il,11,186,βάσκ’ ἴθι Ἶρι ταχεῖα τὸν Ἕκτορι μῦθον ἐνίσπες
Il,11,187,ὄφρ’ ἂν μέν κεν ὁρᾷ Ἀγαμέμνονα ποιμένα λαῶν
Il,11,188,θύνοντ’ ἐν προμάχοισιν ἐναίροντα στίχας ἀνδρῶν
Il,11,189,τόφρ’ ἀναχωρείτω τὸν δ’ἄλλον λαὸν ἀνώχθω
Il,11,190,μάρνασθαι δηίοισι κατὰ κρατερὴν ὑσμίνην
Il,11,191,αὐτὰρ ἐπεί κ’ἢ δουρὶ τυπεὶς ἢ βλήμενος ἰῷ
Il,11,192,εἰς ἵππους ἅλεται τότε οἱ κράτος ἐγγυαλίξω
Il,11,193,κτείνειν εἰς ὅ κε νῆας ἐϋσσέλμους ἀφίκηται
Il,11,194,δύῃ τ’ἠέλιος καὶ ἐπὶ κνέφας ἱερὸν ἔλθῃ
Il,11,195,ὣς ἔφατ’ οὐδ’ ἀπίθησε ποδήνεμος ὠκέα Ἶρις
Il,11,196,βῆ δὲ κατ’ Ἰδαίων ὀρέων εἰς Ἴλιον ἱρήν
Il,11,197,εὗρ’ υἱὸν Πριάμοιο δαΐφρονος Ἕκτορα δῖον
Il,11,198,ἑσταότ’ ἔν θ’ἵπποισι καὶ ἅρμασι κολλητοῖσιν
Il,11,199,ἀγχοῦ δ’ἱσταμένη προσέφη πόδας ὠκέα Ἶρις
Il,11,200,Ἕκτορ υἱὲ Πριάμοιο Διὶ μῆτιν ἀτάλαντε
Il,11,201,Ζεύς με πατὴρ προέηκε τεῒν τάδε μυθήσασθαι
Il,11,202,ὄφρ’ ἂν μέν κεν ὁρᾷς Ἀγαμέμνονα ποιμένα λαῶν
Il,11,203,θύνοντ’ ἐν προμάχοισιν ἐναίροντα στίχας ἀνδρῶν
Il,11,204,τόφρ’ ὑπόεικε μάχης τὸν δ’ἄλλον λαὸν ἄνωχθι
Il,11,205,μάρνασθαι δηίοισι κατὰ κρατερὴν ὑσμίνην
Il,11,206,αὐτὰρ ἐπεί κ’ἢ δουρὶ τυπεὶς ἢ βλήμενος ἰῷ
Il,11,207,εἰς ἵππους ἅλεται τότε τοι κράτος ἐγγυαλίξει
Il,11,208,κτείνειν εἰς ὅ κε νῆας ἐϋσσέλμους ἀφίκηαι
Il,11,209,δύῃ τ’ἠέλιος καὶ ἐπὶ κνέφας ἱερὸν ἔλθῃ
Il,11,210,ἣ μὲν ἄρ’ ὣς εἰποῦσ’ ἀπέβη πόδας ὠκέα Ἶρις
Il,11,211,Ἕκτωρ δ’ἐξ ὀχέων σὺν τεύχεσιν ἆλτο χαμᾶζε
Il,11,212,πάλλων δ’ὀξέα δοῦρα κατὰ στρατὸν ᾤχετο πάντῃ
Il,11,213,ὀτρύνων μαχέσασθαι ἔγειρε δὲ φύλοπιν αἰνήν
Il,11,214,οἳ δ’ἐλελίχθησαν καὶ ἐναντίοι ἔσταν Ἀχαιῶν
Il,11,215,Ἀργεῖοι δ’ἑτέρωθεν ἐκαρτύναντο φάλαγγας
Il,11,216,ἀρτύνθη δὲ μάχη στὰν δ’ἀντίοι ἐν δ’Ἀγαμέμνων
Il,11,217,πρῶτος ὄρουσ’ ἔθελεν δὲ πολὺ προμάχεσθαι ἁπάντων
Il,11,218,ἔσπετε νῦν μοι Μοῦσαι Ὀλύμπια δώματ’ ἔχουσαι
Il,11,219,ὅς τις δὴ πρῶτος Ἀγαμέμνονος ἀντίον ἦλθεν
Il,11,220,ἢ αὐτῶν Τρώων ἠὲ κλειτῶν ἐπικούρων
Il,11,221,Ἰφιδάμας Ἀντηνορίδης ἠΰς τε μέγας τε
Il,11,222,ὃς τράφη ἐν Θρῄκῃ ἐριβώλακι μητέρι μήλων
Il,11,223,Κισσῆς τόν γ’ἔθρεψε δόμοις ἔνι τυτθὸν ἐόντα
Il,11,224,μητροπάτωρ ὃς τίκτε Θεανὼ καλλιπάρῃον
Il,11,225,αὐτὰρ ἐπεί ῥ’ἥβης ἐρικυδέος ἵκετο μέτρον
Il,11,226,αὐτοῦ μιν κατέρυκε δίδου δ’ὅ γε θυγατέρα ἥν
Il,11,227,γήμας δ’ἐκ θαλάμοιο μετὰ κλέος ἵκετ’ Ἀχαιῶν
Il,11,228,σὺν δυοκαίδεκα νηυσὶ κορωνίσιν αἵ οἱ ἕποντο
Il,11,229,τὰς μὲν ἔπειτ’ ἐν Περκώτῃ λίπε νῆας ἐΐσας
Il,11,230,αὐτὰρ ὃ πεζὸς ἐὼν ἐς Ἴλιον εἰληλούθει
Il,11,231,ὅς ῥα τότ’ Ἀτρεΐδεω Ἀγαμέμνονος ἀντίον ἦλθεν
Il,11,232,οἳ δ’ὅτε δὴ σχεδὸν ἦσαν ἐπ’ ἀλλήλοισιν ἰόντες
Il,11,233,Ἀτρεΐδης μὲν ἅμαρτε παραὶ δέ οἱ ἐτράπετ’ ἔγχος
Il,11,234,Ἰφιδάμας δὲ κατὰ ζώνην θώρηκος ἔνερθε
Il,11,235,νύξ’ ἐπὶ δ’αὐτὸς ἔρεισε βαρείῃ χειρὶ πιθήσας
Il,11,236,οὐδ’ ἔτορε ζωστῆρα παναίολον ἀλλὰ πολὺ πρὶν
Il,11,237,ἀργύρῳ ἀντομένη μόλιβος ὣς ἐτράπετ’ αἰχμή
Il,11,238,καὶ τό γε χειρὶ λαβὼν εὐρὺ κρείων Ἀγαμέμνων
Il,11,239,ἕλκ’ ἐπὶ οἷ μεμαὼς ὥς τε λίς ἐκ δ’ἄρα χειρὸς
Il,11,240,σπάσσατο τὸν δ’ἄορι πλῆξ’ αὐχένα λῦσε δὲ γυῖα
Il,11,241,ὣς ὃ μὲν αὖθι πεσὼν κοιμήσατο χάλκεον ὕπνον
Il,11,242,οἰκτρὸς ἀπὸ μνηστῆς ἀλόχου ἀστοῖσιν ἀρήγων
Il,11,243,κουριδίης ἧς οὔ τι χάριν ἴδε πολλὰ δ’ἔδωκε
Il,11,244,πρῶθ’ ἑκατὸν βοῦς δῶκεν ἔπειτα δὲ χίλι’ ὑπέστη
Il,11,245,αἶγας ὁμοῦ καὶ ὄϊς τά οἱ ἄσπετα ποιμαίνοντο
Il,11,246,δὴ τότε γ’Ἀτρεΐδης Ἀγαμέμνων ἐξενάριξε
Il,11,247,βῆ δὲ φέρων ἀν’ ὅμιλον Ἀχαιῶν τεύχεα καλά
Il,11,248,τὸν δ’ὡς οὖν ἐνόησε Κόων ἀριδείκετος ἀνδρῶν
Il,11,249,πρεσβυγενὴς Ἀντηνορίδης κρατερόν ῥά ἑ πένθος
Il,11,250,ὀφθαλμοὺς ἐκάλυψε κασιγνήτοιο πεσόντος
Il,11,251,στῆ δ’εὐρὰξ σὺν δουρὶ λαθὼν Ἀγαμέμνονα δῖον
Il,11,252,νύξε δέ μιν κατὰ χεῖρα μέσην ἀγκῶνος ἔνερθε
Il,11,253,ἀντικρὺ δὲ διέσχε φαεινοῦ δουρὸς ἀκωκή
Il,11,254,ῥίγησέν τ’ἄρ’ ἔπειτα ἄναξ ἀνδρῶν Ἀγαμέμνων
Il,11,255,ἀλλ’ οὐδ’ ὧς ἀπέληγε μάχης ἠδὲ πτολέμοιο
Il,11,256,ἀλλ’ ἐπόρουσε Κόωνι ἔχων ἀνεμοτρεφὲς ἔγχος
Il,11,257,ἤτοι ὃ Ἰφιδάμαντα κασίγνητον καὶ ὄπατρον
Il,11,258,ἕλκε ποδὸς μεμαώς καὶ ἀΰτει πάντας ἀρίστους
Il,11,259,τὸν δ’ἕλκοντ’ ἀν’ ὅμιλον ὑπ’ ἀσπίδος ὀμφαλοέσσης
Il,11,260,οὔτησε ξυστῷ χαλκήρεϊ λῦσε δὲ γυῖα
Il,11,261,τοῖο δ’ἐπ’ Ἰφιδάμαντι κάρη ἀπέκοψε παραστάς
Il,11,262,ἔνθ’ Ἀντήνορος υἷες ὑπ’ Ἀτρεΐδῃ βασιλῆϊ
Il,11,263,πότμον ἀναπλήσαντες ἔδυν δόμον Ἄϊδος εἴσω
Il,11,264,αὐτὰρ ὃ τῶν ἄλλων ἐπεπωλεῖτο στίχας ἀνδρῶν
Il,11,265,ἔγχεΐ τ’ἄορί τε μεγάλοισί τε χερμαδίοισιν
Il,11,266,ὄφρά οἱ αἷμ’ ἔτι θερμὸν ἀνήνοθεν ἐξ ὠτειλῆς
Il,11,267,αὐτὰρ ἐπεὶ τὸ μὲν ἕλκος ἐτέρσετο παύσατο δ’αἷμα
Il,11,268,ὀξεῖαι δ’ὀδύναι δῦνον μένος Ἀτρεΐδαο
Il,11,269,ὡς δ’ὅτ’ ἂν ὠδίνουσαν ἔχῃ βέλος ὀξὺ γυναῖκα
Il,11,270,δριμύ τό τε προϊεῖσι μογοστόκοι Εἰλείθυιαι
Il,11,271,Ἥρης θυγατέρες πικρὰς ὠδῖνας ἔχουσαι
Il,11,272,ὣς ὀξεῖ’ ὀδύναι δῦνον μένος Ἀτρεΐδαο
Il,11,273,ἐς δίφρον δ’ἀνόρουσε καὶ ἡνιόχῳ ἐπέτελλε
Il,11,274,νηυσὶν ἔπι γλαφυρῇσιν ἐλαυνέμεν ἤχθετο γὰρ κῆρ
Il,11,275,ἤϋσεν δὲ διαπρύσιον Δαναοῖσι γεγωνώς
Il,11,276,ὦ φίλοι Ἀργείων ἡγήτορες ἠδὲ μέδοντες
Il,11,277,ὑμεῖς μὲν νῦν νηυσὶν ἀμύνετε ποντοπόροισι
Il,11,278,φύλοπιν ἀργαλέην ἐπεὶ οὐκ ἐμὲ μητίετα Ζεὺς
Il,11,279,εἴασε Τρώεσσι πανημέριον πολεμίζειν
Il,11,280,ὣς ἔφαθ’ ἡνίοχος δ’ἵμασεν καλλίτριχας ἵππους
Il,11,281,νῆας ἔπι γλαφυράς τὼ δ’οὐκ ἀέκοντε πετέσθην
Il,11,282,ἄφρεον δὲ στήθεα ῥαίνοντο δὲ νέρθε κονίῃ
Il,11,283,τειρόμενον βασιλῆα μάχης ἀπάνευθε φέροντες
Il,11,284,Ἕκτωρ δ’ὡς ἐνόησ’ Ἀγαμέμνονα νόσφι κιόντα
Il,11,285,Τρωσί τε καὶ Λυκίοισιν ἐκέκλετο μακρὸν ἀΰσας
Il,11,286,Τρῶες καὶ Λύκιοι καὶ Δάρδανοι ἀγχιμαχηταὶ
Il,11,287,ἀνέρες ἔστε φίλοι μνήσασθε δὲ θούριδος ἀλκῆς
Il,11,288,οἴχετ’ ἀνὴρ ὤριστος ἐμοὶ δὲ μέγ’ εὖχος ἔδωκε
Il,11,289,Ζεὺς Κρονίδης ἀλλ’ ἰθὺς ἐλαύνετε μώνυχας ἵππους
Il,11,290,ἰφθίμων Δαναῶν ἵν’ ὑπέρτερον εὖχος ἄρησθε
Il,11,291,ὣς εἰπὼν ὄτρυνε μένος καὶ θυμὸν ἑκάστου
Il,11,292,ὡς δ’ὅτε πού τις θηρητὴρ κύνας ἀργιόδοντας
Il,11,293,σεύῃ ἐπ’ ἀγροτέρῳ συῒ καπρίῳ ἠὲ λέοντι
Il,11,294,ὣς ἐπ’ Ἀχαιοῖσιν σεῦε Τρῶας μεγαθύμους
Il,11,295,Ἕκτωρ Πριαμίδης βροτολοιγῷ ἶσος Ἄρηϊ
Il,11,296,αὐτὸς δ’ἐν πρώτοισι μέγα φρονέων ἐβεβήκει
Il,11,297,ἐν δ’ἔπεσ’ ὑσμίνῃ ὑπεραέϊ ἶσος ἀέλλῃ
Il,11,298,ἥ τε καθαλλομένη ἰοειδέα πόντον ὀρίνει
Il,11,299,ἔνθα τίνα πρῶτον τίνα δ’ὕστατον ἐξενάριξεν
Il,11,300,Ἕκτωρ Πριαμίδης ὅτε οἱ Ζεὺς κῦδος ἔδωκεν;
Il,11,301,Ἀσαῖον μὲν πρῶτα καὶ Αὐτόνοον καὶ Ὀπίτην
Il,11,302,καὶ Δόλοπα Κλυτίδην καὶ Ὀφέλτιον ἠδ’ Ἀγέλαον
Il,11,303,Αἴσυμνόν τ’Ὦρόν τε καὶ Ἱππόνοον μενεχάρμην
Il,11,304,τοὺς ἄρ’ ὅ γ’ἡγεμόνας Δαναῶν ἕλεν αὐτὰρ ἔπειτα
Il,11,305,πληθύν ὡς ὁπότε νέφεα Ζέφυρος στυφελίξῃ
Il,11,306,ἀργεστᾶο Νότοιο βαθείῃ λαίλαπι τύπτων
Il,11,307,πολλὸν δὲ τρόφι κῦμα κυλίνδεται ὑψόσε δ’ἄχνη
Il,11,308,σκίδναται ἐξ ἀνέμοιο πολυπλάγκτοιο ἰωῆς
Il,11,309,ὣς ἄρα πυκνὰ καρήαθ’ ὑφ’ Ἕκτορι δάμνατο λαῶν
Il,11,310,ἔνθά κε λοιγὸς ἔην καὶ ἀμήχανα ἔργα γένοντο
Il,11,311,καί νύ κεν ἐν νήεσσι πέσον φεύγοντες Ἀχαιοί
Il,11,312,εἰ μὴ Τυδεΐδῃ Διομήδεϊ κέκλετ’ Ὀδυσσεύς
Il,11,313,Τυδεΐδη τί παθόντε λελάσμεθα θούριδος ἀλκῆς;
Il,11,314,ἀλλ’ ἄγε δεῦρο πέπον παρ’ ἔμ’ ἵσταο δὴ γὰρ ἔλεγχος
Il,11,315,ἔσσεται εἴ κεν νῆας ἕλῃ κορυθαίολος Ἕκτωρ
Il,11,316,τὸν δ’ἀπαμειβόμενος προσέφη κρατερὸς Διομήδης
Il,11,317,ἤτοι ἐγὼ μενέω καὶ τλήσομαι ἀλλὰ μίνυνθα
Il,11,318,ἡμέων ἔσσεται ἦδος ἐπεὶ νεφεληγερέτα Ζεὺς
Il,11,319,Τρωσὶν δὴ βόλεται δοῦναι κράτος ἠέ περ ἡμῖν
Il,11,320,ἦ καὶ Θυμβραῖον μὲν ἀφ’ ἵππων ὦσε χαμᾶζε
Il,11,321,δουρὶ βαλὼν κατὰ μαζὸν ἀριστερόν αὐτὰρ Ὀδυσσεὺς
Il,11,322,ἀντίθεον θεράποντα Μολίονα τοῖο ἄνακτος
Il,11,323,τοὺς μὲν ἔπειτ’ εἴασαν ἐπεὶ πολέμου ἀπέπαυσαν
Il,11,324,τὼ δ’ἀν’ ὅμιλον ἰόντε κυδοίμεον ὡς ὅτε κάπρω
Il,11,325,ἐν κυσὶ θηρευτῇσι μέγα φρονέοντε πέσητον
Il,11,326,ὣς ὄλεκον Τρῶας πάλιν ὀρμένω αὐτὰρ Ἀχαιοὶ
Il,11,327,ἀσπασίως φεύγοντες ἀνέπνεον Ἕκτορα δῖον
Il,11,328,ἔνθ’ ἑλέτην δίφρόν τε καὶ ἀνέρε δήμου ἀρίστω
Il,11,329,υἷε δύω Μέροπος Περκωσίου ὃς περὶ πάντων
Il,11,330,ᾔδεε μαντοσύνας οὐδὲ οὓς παῖδας ἔασκε
Il,11,331,στείχειν ἐς πόλεμον φθισήνορα τὼ δέ οἱ οὔ τι
Il,11,332,πειθέσθην κῆρες γὰρ ἄγον μέλανος θανάτοιο
Il,11,333,τοὺς μὲν Τυδεΐδης δουρικλειτὸς Διομήδης
Il,11,334,θυμοῦ καὶ ψυχῆς κεκαδὼν κλυτὰ τεύχε’ ἀπηύρα
Il,11,335,Ἱππόδαμον δ’Ὀδυσεὺς καὶ Ὑπείροχον ἐξενάριξεν
Il,11,336,ἔνθά σφιν κατὰ ἶσα μάχην ἐτάνυσσε Κρονίων
Il,11,337,ἐξ Ἴδης καθορῶν τοὶ δ’ἀλλήλους ἐνάριζον
Il,11,338,ἤτοι Τυδέος υἱὸς Ἀγάστροφον οὔτασε δουρὶ
Il,11,339,Παιονίδην ἥρωα κατ’ ἰσχίον οὐ δέ οἱ ἵπποι
Il,11,340,ἐγγὺς ἔσαν προφυγεῖν ἀάσατο δὲ μέγα θυμῷ
Il,11,341,τοὺς μὲν γὰρ θεράπων ἀπάνευθ’ ἔχεν αὐτὰρ ὃ πεζὸς
Il,11,342,θῦνε διὰ προμάχων εἷος φίλον ὤλεσε θυμόν
Il,11,343,Ἕκτωρ δ’ὀξὺ νόησε κατὰ στίχας ὦρτο δ’ἐπ’ αὐτοὺς
Il,11,344,κεκλήγων ἅμα δὲ Τρώων εἵποντο φάλαγγες
Il,11,345,τὸν δὲ ἰδὼν ῥίγησε βοὴν ἀγαθὸς Διομήδης
Il,11,346,αἶψα δ’Ὀδυσσῆα προσεφώνεεν ἐγγὺς ἐόντα
Il,11,347,νῶϊν δὴ τόδε πῆμα κυλίνδεται ὄβριμος Ἕκτωρ
Il,11,348,ἀλλ’ ἄγε δὴ στέωμεν καὶ ἀλεξώμεσθα μένοντες
Il,11,349,ἦ ῥα καὶ ἀμπεπαλὼν προΐει δολιχόσκιον ἔγχος
Il,11,350,καὶ βάλεν οὐδ’ ἀφάμαρτε τιτυσκόμενος κεφαλῆφιν
Il,11,351,ἄκρην κὰκ κόρυθα πλάγχθη δ’ἀπὸ χαλκόφι χαλκός
Il,11,352,οὐδ’ ἵκετο χρόα καλόν ἐρύκακε γὰρ τρυφάλεια
Il,11,353,τρίπτυχος αὐλῶπις τήν οἱ πόρε Φοῖβος Ἀπόλλων
Il,11,354,Ἕκτωρ δ’ὦκ’ ἀπέλεθρον ἀνέδραμε μίκτο δ’ὁμίλῳ
Il,11,355,στῆ δὲ γνὺξ ἐριπὼν καὶ ἐρείσατο χειρὶ παχείῃ
Il,11,356,γαίης ἀμφὶ δὲ ὄσσε κελαινὴ νὺξ ἐκάλυψεν
Il,11,357,ὄφρα δὲ Τυδεΐδης μετὰ δούρατος ᾤχετ’ ἐρωὴν
Il,11,358,τῆλε διὰ προμάχων ὅθι οἱ καταείσατο γαίης
Il,11,359,τόφρ’ Ἕκτωρ ἔμπνυτο καὶ ἂψ ἐς δίφρον ὀρούσας
Il,11,360,ἐξέλασ’ ἐς πληθύν καὶ ἀλεύατο κῆρα μέλαιναν
Il,11,361,δουρὶ δ’ἐπαΐσσων προσέφη κρατερὸς Διομήδης
Il,11,362,ἐξ αὖ νῦν ἔφυγες θάνατον κύον ἦ τέ τοι ἄγχι
Il,11,363,ἦλθε κακόν νῦν αὖτέ σ’ ἐρύσατο Φοῖβος Ἀπόλλων
Il,11,364,ᾧ μέλλεις εὔχεσθαι ἰὼν ἐς δοῦπον ἀκόντων
Il,11,365,ἦ θήν σ’ἐξανύω γε καὶ ὕστερον ἀντιβολήσας
Il,11,366,εἴ πού τις καὶ ἔμοιγε θεῶν ἐπιτάρροθός ἐστι
Il,11,367,νῦν αὖ τοὺς ἄλλους ἐπιείσομαι ὅν κε κιχείω
Il,11,368,ἦ καὶ Παιονίδην δουρὶ κλυτὸν ἐξενάριζεν
Il,11,369,αὐτὰρ Ἀλέξανδρος Ἑλένης πόσις ἠϋκόμοιο
Il,11,370,Τυδεΐδῃ ἔπι τόξα τιταίνετο ποιμένι λαῶν
Il,11,371,στήλῃ κεκλιμένος ἀνδροκμήτῳ ἐπὶ τύμβῳ
Il,11,372,Ἴλου Δαρδανίδαο παλαιοῦ δημογέροντος
Il,11,373,ἤτοι ὃ μὲν θώρηκα Ἀγαστρόφου ἰφθίμοιο
Il,11,374,αἴνυτ’ ἀπὸ στήθεσφι παναίολον ἀσπίδα τ’ὤμων
Il,11,375,καὶ κόρυθα βριαρήν ὃ δὲ τόξου πῆχυν ἄνελκε
Il,11,376,καὶ βάλεν οὐδ’ ἄρα μιν ἅλιον βέλος ἔκφυγε χειρός
Il,11,377,ταρσὸν δεξιτεροῖο ποδός διὰ δ’ἀμπερὲς ἰὸς
Il,11,378,ἐν γαίῃ κατέπηκτο ὃ δὲ μάλα ἡδὺ γελάσσας
Il,11,379,ἐκ λόχου ἀμπήδησε καὶ εὐχόμενος ἔπος ηὔδα
Il,11,380,βέβληαι οὐδ’ ἅλιον βέλος ἔκφυγεν ὡς ὄφελόν τοι
Il,11,381,νείατον ἐς κενεῶνα βαλὼν ἐκ θυμὸν ἑλέσθαι
Il,11,382,οὕτω κεν καὶ Τρῶες ἀνέπνευσαν κακότητος
Il,11,383,οἵ τέ σε πεφρίκασι λέονθ’ ὡς μηκάδες αἶγες
Il,11,384,τὸν δ’οὐ ταρβήσας προσέφη κρατερὸς Διομήδης
Il,11,385,τοξότα λωβητὴρ κέρᾳ ἀγλαὲ παρθενοπῖπα
Il,11,386,εἰ μὲν δὴ ἀντίβιον σὺν τεύχεσι πειρηθείης
Il,11,387,οὐκ ἄν τοι χραίσμῃσι βιὸς καὶ ταρφέες ἰοί
Il,11,388,νῦν δέ μ’ἐπιγράψας ταρσὸν ποδὸς εὔχεαι αὔτως
Il,11,389,οὐκ ἀλέγω ὡς εἴ με γυνὴ βάλοι ἢ πάϊς ἄφρων
Il,11,390,κωφὸν γὰρ βέλος ἀνδρὸς ἀνάλκιδος οὐτιδανοῖο
Il,11,391,ἦ τ’ἄλλως ὑπ’ ἐμεῖο καὶ εἴ κ’ὀλίγον περ ἐπαύρῃ
Il,11,392,ὀξὺ βέλος πέλεται καὶ ἀκήριον αἶψα τίθησι
Il,11,393,τοῦ δὲ γυναικὸς μέν τ’ἀμφίδρυφοί εἰσι παρειαί
Il,11,394,παῖδες δ’ὀρφανικοί ὃ δέ θ’αἵματι γαῖαν ἐρεύθων
Il,11,395,πύθεται οἰωνοὶ δὲ περὶ πλέες ἠὲ γυναῖκες
Il,11,396,ὣς φάτο τοῦ δ’Ὀδυσεὺς δουρικλυτὸς ἐγγύθεν ἐλθὼν
Il,11,397,ἔστη πρόσθ’ ὃ δ’ὄπισθε καθεζόμενος βέλος ὠκὺ
Il,11,398,ἐκ ποδὸς ἕλκ’ ὀδύνη δὲ διὰ χροὸς ἦλθ’ ἀλεγεινή
Il,11,399,ἐς δίφρον δ’ἀνόρουσε καὶ ἡνιόχῳ ἐπέτελλε
Il,11,400,νηυσὶν ἔπι γλαφυρῇσιν ἐλαυνέμεν ἤχθετο γὰρ κῆρ
Il,11,401,οἰώθη δ’Ὀδυσεὺς δουρὶ κλυτός οὐδέ τις αὐτῷ
Il,11,402,Ἀργείων παρέμεινεν ἐπεὶ φόβος ἔλλαβε πάντας
Il,11,403,ὀχθήσας δ’ἄρα εἶπε πρὸς ὃν μεγαλήτορα θυμόν
Il,11,404,ὤ μοι ἐγὼ τί πάθω; μέγα μὲν κακὸν αἴ κε φέβωμαι
Il,11,405,πληθὺν ταρβήσας τὸ δὲ ῥίγιον αἴ κεν ἁλώω
Il,11,406,μοῦνος τοὺς δ’ἄλλους Δαναοὺς ἐφόβησε Κρονίων
Il,11,407,ἀλλὰ τί ἤ μοι ταῦτα φίλος διελέξατο θυμός;
Il,11,408,οἶδα γὰρ ὅττι κακοὶ μὲν ἀποίχονται πολέμοιο
Il,11,409,ὃς δέ κ’ἀριστεύῃσι μάχῃ ἔνι τὸν δὲ μάλα χρεὼ
Il,11,410,ἑστάμεναι κρατερῶς ἤ τ’ἔβλητ’ ἤ τ’ἔβαλ’ ἄλλον
Il,11,411,εἷος ὃ ταῦθ’ ὥρμαινε κατὰ φρένα καὶ κατὰ θυμόν
Il,11,412,τόφρα δ’ἐπὶ Τρώων στίχες ἤλυθον ἀσπιστάων
Il,11,413,ἔλσαν δ’ἐν μέσσοισι μετὰ σφίσι πῆμα τιθέντες
Il,11,414,ὡς δ’ὅτε κάπριον ἀμφὶ κύνες θαλεροί τ’αἰζηοὶ
Il,11,415,σεύωνται ὃ δέ τ’εἶσι βαθείης ἐκ ξυλόχοιο
Il,11,416,θήγων λευκὸν ὀδόντα μετὰ γναμπτῇσι γένυσσιν
Il,11,417,ἀμφὶ δέ τ’ἀΐσσονται ὑπαὶ δέ τε κόμπος ὀδόντων
Il,11,418,γίγνεται οἳ δὲ μένουσιν ἄφαρ δεινόν περ ἐόντα
Il,11,419,ὥς ῥα τότ’ ἀμφ’ Ὀδυσῆα Διῒ φίλον ἐσσεύοντο
Il,11,420,Τρῶες ὃ δὲ πρῶτον μὲν ἀμύμονα Δηϊοπίτην
Il,11,421,οὔτασεν ὦμον ὕπερθεν ἐπάλμενος ὀξέϊ δουρί
Il,11,422,αὐτὰρ ἔπειτα Θόωνα καὶ Ἔννομον ἐξενάριξε
Il,11,423,Χερσιδάμαντα δ’ἔπειτα καθ’ ἵππων ἀΐξαντα
Il,11,424,δουρὶ κατὰ πρότμησιν ὑπ’ ἀσπίδος ὀμφαλοέσσης
Il,11,425,νύξεν ὃ δ’ἐν κονίῃσι πεσὼν ἕλε γαῖαν ἀγοστῷ
Il,11,426,τοὺς μὲν ἔασ’ ὃ δ’ἄρ’ Ἱππασίδην Χάροπ’ οὔτασε δουρὶ
Il,11,427,αὐτοκασίγνητον εὐηφενέος Σώκοιο
Il,11,428,τῷ δ’ἐπαλεξήσων Σῶκος κίεν ἰσόθεος φώς
Il,11,429,στῆ δὲ μάλ’ ἐγγὺς ἰὼν καί μιν πρὸς μῦθον ἔειπεν
Il,11,430,ὦ Ὀδυσεῦ πολύαινε δόλων ἆτ’ ἠδὲ πόνοιο
Il,11,431,σήμερον ἢ δοιοῖσιν ἐπεύξεαι Ἱππασίδῃσι
Il,11,432,τοιώδ’ ἄνδρε κατακτείνας καὶ τεύχε’ ἀπούρας
Il,11,433,ἤ κεν ἐμῷ ὑπὸ δουρὶ τυπεὶς ἀπὸ θυμὸν ὀλέσσῃς
Il,11,434,ὣς εἰπὼν οὔτησε κατ’ ἀσπίδα πάντοσ’ ἐΐσην
Il,11,435,διὰ μὲν ἀσπίδος ἦλθε φαεινῆς ὄβριμον ἔγχος
Il,11,436,καὶ διὰ θώρηκος πολυδαιδάλου ἠρήρειστο
Il,11,437,πάντα δ’ἀπὸ πλευρῶν χρόα ἔργαθεν οὐδ’ ἔτ’ ἔασε
Il,11,438,Παλλὰς Ἀθηναίη μιχθήμεναι ἔγκασι φωτός
Il,11,439,γνῶ δ’Ὀδυσεὺς ὅ οἱ οὔ τι τέλος κατακαίριον ἦλθεν
Il,11,440,ἂψ δ’ἀναχωρήσας Σῶκον πρὸς μῦθον ἔειπεν
Il,11,441,ἆ δείλ’ ἦ μάλα δή σε κιχάνεται αἰπὺς ὄλεθρος
Il,11,442,ἤτοι μέν ῥ’ἔμ’ ἔπαυσας ἐπὶ Τρώεσσι μάχεσθαι
Il,11,443,σοὶ δ’ἐγὼ ἐνθάδε φημὶ φόνον καὶ κῆρα μέλαιναν
Il,11,444,ἤματι τῷδ’ ἔσσεσθαι ἐμῷ δ’ὑπὸ δουρὶ δαμέντα
Il,11,445,εὖχος ἐμοὶ δώσειν ψυχὴν δ’Ἄϊδι κλυτοπώλῳ
Il,11,446,ἦ καὶ ὃ μὲν φύγαδ’ αὖτις ὑποστρέψας ἐβεβήκει
Il,11,447,τῷ δὲ μεταστρεφθέντι μεταφρένῳ ἐν δόρυ πῆξεν
Il,11,448,ὤμων μεσσηγύς διὰ δὲ στήθεσφιν ἔλασσε
Il,11,449,δούπησεν δὲ πεσών ὃ δ’ἐπεύξατο δῖος Ὀδυσσεύς
Il,11,450,ὦ Σῶχ’ Ἱππάσου υἱὲ δαΐφρονος ἱπποδάμοιο
Il,11,451,φθῆ σε τέλος θανάτοιο κιχήμενον οὐδ’ ὑπάλυξας
Il,11,452,ἆ δείλ’ οὐ μὲν σοί γε πατὴρ καὶ πότνια μήτηρ
Il,11,453,ὄσσε καθαιρήσουσι θανόντι περ ἀλλ’ οἰωνοὶ
Il,11,454,ὠμησταὶ ἐρύουσι περὶ πτερὰ πυκνὰ βαλόντες
Il,11,455,αὐτὰρ ἔμ’ εἴ κε θάνω κτεριοῦσί γε δῖοι Ἀχαιοί
Il,11,456,ὣς εἰπὼν Σώκοιο δαΐφρονος ὄβριμον ἔγχος
Il,11,457,ἔξω τε χροὸς ἕλκε καὶ ἀσπίδος ὀμφαλοέσσης
Il,11,458,αἷμα δέ οἱ σπασθέντος ἀνέσσυτο κῆδε δὲ θυμόν
Il,11,459,Τρῶες δὲ μεγάθυμοι ὅπως ἴδον αἷμ’ Ὀδυσῆος
Il,11,460,κεκλόμενοι καθ’ ὅμιλον ἐπ’ αὐτῷ πάντες ἔβησαν
Il,11,461,αὐτὰρ ὅ γ’ἐξοπίσω ἀνεχάζετο αὖε δ’ἑταίρους
Il,11,462,τρὶς μὲν ἔπειτ’ ἤϋσεν ὅσον κεφαλὴ χάδε φωτός
Il,11,463,τρὶς δ’ἄϊεν ἰάχοντος ἄρηι φίλος Μενέλαος
Il,11,464,αἶψα δ’ἄρ’ Αἴαντα προσεφώνεεν ἐγγὺς ἐόντα
Il,11,465,Αἶαν διογενὲς Τελαμώνιε κοίρανε λαῶν
Il,11,466,ἀμφί μ’Ὀδυσσῆος ταλασίφρονος ἵκετ’ ἀϋτὴ
Il,11,467,τῷ ἰκέλη ὡς εἴ ἑ βιῴατο μοῦνον ἐόντα
Il,11,468,Τρῶες ἀποτμήξαντες ἐνὶ κρατερῇ ὑσμίνῃ
Il,11,469,ἀλλ’ ἴομεν καθ’ ὅμιλον ἀλεξέμεναι γὰρ ἄμεινον
Il,11,470,δείδω μή τι πάθῃσιν ἐνὶ Τρώεσσι μονωθεὶς
Il,11,471,ἐσθλὸς ἐών μεγάλη δὲ ποθὴ Δαναοῖσι γένηται
Il,11,472,ὣς εἰπὼν ὃ μὲν ἦρχ’ ὃ δ’ἅμ’ ἕσπετο ἰσόθεος φώς
Il,11,473,εὗρον ἔπειτ’ Ὀδυσῆα Διῒ φίλον ἀμφὶ δ’ἄρ’ αὐτὸν
Il,11,474,Τρῶες ἕπονθ’ ὡς εἴ τε δαφοινοὶ θῶες ὄρεσφιν
Il,11,475,ἀμφ’ ἔλαφον κεραὸν βεβλημένον ὅν τ’ἔβαλ’ ἀνὴρ
Il,11,476,ἰῷ ἀπὸ νευρῆς τὸν μέν τ’ἤλυξε πόδεσσι
Il,11,477,φεύγων ὄφρ’ αἷμα λιαρὸν καὶ γούνατ’ ὀρώρῃ
Il,11,478,αὐτὰρ ἐπεὶ δὴ τόν γε δαμάσσεται ὠκὺς ὀϊστός
Il,11,479,ὠμοφάγοι μιν θῶες ἐν οὔρεσι δαρδάπτουσιν
Il,11,480,ἐν νέμεϊ σκιερῷ ἐπί τε λῖν ἤγαγε δαίμων
Il,11,481,σίντην θῶες μέν τε διέτρεσαν αὐτὰρ ὃ δάπτει
Il,11,482,ὥς ῥα τότ’ ἀμφ’ Ὀδυσῆα δαΐφρονα ποικιλομήτην
Il,11,483,Τρῶες ἕπον πολλοί τε καὶ ἄλκιμοι αὐτὰρ ὅ γ’ἥρως
Il,11,484,ἀΐσσων ᾧ ἔγχει ἀμύνετο νηλεὲς ἦμαρ
Il,11,485,Αἴας δ’ἐγγύθεν ἦλθε φέρων σάκος ἠΰτε πύργον
Il,11,486,στῆ δὲ παρέξ Τρῶες δὲ διέτρεσαν ἄλλυδις ἄλλος
Il,11,487,ἤτοι τὸν Μενέλαος ἀρήϊος ἔξαγ’ ὁμίλου
Il,11,488,χειρὸς ἔχων εἷος θεράπων σχεδὸν ἤλασεν ἵππους
Il,11,489,Αἴας δὲ Τρώεσσιν ἐπάλμενος εἷλε Δόρυκλον
Il,11,490,Πριαμίδην νόθον υἱόν ἔπειτα δὲ Πάνδοκον οὖτα
Il,11,491,οὖτα δὲ Λύσανδρον καὶ Πύρασον ἠδὲ Πυλάρτην
Il,11,492,ὡς δ’ὁπότε πλήθων ποταμὸς πεδίον δὲ κάτεισι
Il,11,493,χειμάρρους κατ’ ὄρεσφιν ὀπαζόμενος Διὸς ὄμβρῳ
Il,11,494,πολλὰς δὲ δρῦς ἀζαλέας πολλὰς δέ τε πεύκας
Il,11,495,ἐσφέρεται πολλὸν δέ τ’ἀφυσγετὸν εἰς ἅλα βάλλει
Il,11,496,ὣς ἔφεπε κλονέων πεδίον τότε φαίδιμος Αἴας
Il,11,497,δαΐζων ἵππους τε καὶ ἀνέρας οὐδέ πω Ἕκτωρ
Il,11,498,πεύθετ’ ἐπεί ῥα μάχης ἐπ’ ἀριστερὰ μάρνατο πάσης
Il,11,499,ὄχθας πὰρ ποταμοῖο Σκαμάνδρου τῇ ῥα μάλιστα
Il,11,500,ἀνδρῶν πῖπτε κάρηνα βοὴ δ’ἄσβεστος ὀρώρει
Il,11,501,Νέστορά τ’ἀμφὶ μέγαν καὶ ἀρήϊον Ἰδομενῆα
Il,11,502,Ἕκτωρ μὲν μετὰ τοῖσιν ὁμίλει μέρμερα ῥέζων
Il,11,503,ἔγχεΐ θ’ἱπποσύνῃ τε νέων δ’ἀλάπαζε φάλαγγας
Il,11,504,οὐδ’ ἄν πω χάζοντο κελεύθου δῖοι Ἀχαιοὶ
Il,11,505,εἰ μὴ Ἀλέξανδρος Ἑλένης πόσις ἠϋκόμοιο
Il,11,506,παῦσεν ἀριστεύοντα Μαχάονα ποιμένα λαῶν
Il,11,507,ἰῷ τριγλώχινι βαλὼν κατὰ δεξιὸν ὦμον
Il,11,508,τῷ ῥα περίδεισαν μένεα πνείοντες Ἀχαιοὶ
Il,11,509,μή πώς μιν πολέμοιο μετακλινθέντος ἕλοιεν
Il,11,510,αὐτίκα δ’Ἰδομενεὺς προσεφώνεε Νέστορα δῖον
Il,11,511,ὦ Νέστορ Νηληϊάδη μέγα κῦδος Ἀχαιῶν
Il,11,512,ἄγρει σῶν ὀχέων ἐπιβήσεο πὰρ δὲ Μαχάων
Il,11,513,βαινέτω ἐς νῆας δὲ τάχιστ’ ἔχε μώνυχας ἵππους
Il,11,514,ἰητρὸς γὰρ ἀνὴρ πολλῶν ἀντάξιος ἄλλων
Il,11,515,ἰούς τ’ἐκτάμνειν ἐπί τ’ἤπια φάρμακα πάσσειν
Il,11,516,ὣς ἔφατ’ οὐδ’ ἀπίθησε Γερήνιος ἱππότα Νέστωρ
Il,11,517,αὐτίκα δ’ὧν ὀχέων ἐπεβήσετο πὰρ δὲ Μαχάων
Il,11,518,βαῖν’ Ἀσκληπιοῦ υἱὸς ἀμύμονος ἰητῆρος
Il,11,519,μάστιξεν δ’ἵππους τὼ δ’οὐκ ἀέκοντε πετέσθην
Il,11,520,νῆας ἔπι γλαφυράς τῇ γὰρ φίλον ἔπλετο θυμῷ
Il,11,521,Κεβριόνης δὲ Τρῶας ὀρινομένους ἐνόησεν
Il,11,522,Ἕκτορι παρβεβαώς καί μιν πρὸς μῦθον ἔειπεν
Il,11,523,Ἕκτορ νῶϊ μὲν ἐνθάδ’ ὁμιλέομεν Δαναοῖσιν
Il,11,524,ἐσχατιῇ πολέμοιο δυσηχέος οἳ δὲ δὴ ἄλλοι
Il,11,525,Τρῶες ὀρίνονται ἐπιμὶξ ἵπποι τε καὶ αὐτοί
Il,11,526,Αἴας δὲ κλονέει Τελαμώνιος εὖ δέ μιν ἔγνων
Il,11,527,εὐρὺ γὰρ ἀμφ’ ὤμοισιν ἔχει σάκος ἀλλὰ καὶ ἡμεῖς
Il,11,528,κεῖσ’ ἵππους τε καὶ ἅρμ’ ἰθύνομεν ἔνθα μάλιστα
Il,11,529,ἱππῆες πεζοί τε κακὴν ἔριδα προβαλόντες
Il,11,530,ἀλλήλους ὀλέκουσι βοὴ δ’ἄσβεστος ὄρωρεν
Il,11,531,ὣς ἄρα φωνήσας ἵμασεν καλλίτριχας ἵππους
Il,11,532,μάστιγι λιγυρῇ τοὶ δὲ πληγῆς ἀΐοντες
Il,11,533,ῥίμφ’ ἔφερον θοὸν ἅρμα μετὰ Τρῶας καὶ Ἀχαιοὺς
Il,11,534,στείβοντες νέκυάς τε καὶ ἀσπίδας αἵματι δ’ἄξων
Il,11,535,νέρθεν ἅπας πεπάλακτο καὶ ἄντυγες αἳ περὶ δίφρον
Il,11,536,ἃς ἄρ’ ἀφ’ ἱππείων ὁπλέων ῥαθάμιγγες ἔβαλλον
Il,11,537,αἵ τ’ἀπ’ ἐπισσώτρων ὃ δὲ ἵετο δῦναι ὅμιλον
Il,11,538,ἀνδρόμεον ῥῆξαί τε μετάλμενος ἐν δὲ κυδοιμὸν
Il,11,539,ἧκε κακὸν Δαναοῖσι μίνυνθα δὲ χάζετο δουρός
Il,11,540,αὐτὰρ ὃ τῶν ἄλλων ἐπεπωλεῖτο στίχας ἀνδρῶν
Il,11,541,ἔγχεΐ τ’ἄορί τε μεγάλοισί τε χερμαδίοισιν
Il,11,542,Αἴαντος δ’ἀλέεινε μάχην Τελαμωνιάδαο
Il,11,543,Ζεὺς δὲ πατὴρ Αἴανθ’ ὑψίζυγος ἐν φόβον ὦρσε
Il,11,544,στῆ δὲ ταφών ὄπιθεν δὲ σάκος βάλεν ἑπταβόειον
Il,11,545,τρέσσε δὲ παπτήνας ἐφ’ ὁμίλου θηρὶ ἐοικὼς
Il,11,546,ἐντροπαλιζόμενος ὀλίγον γόνυ γουνὸς ἀμείβων
Il,11,547,ὡς δ’αἴθωνα λέοντα βοῶν ἀπὸ μεσσαύλοιο
Il,11,548,ἐσσεύαντο κύνες τε καὶ ἀνέρες ἀγροιῶται
Il,11,549,οἵ τέ μιν οὐκ εἰῶσι βοῶν ἐκ πῖαρ ἑλέσθαι
Il,11,550,πάννυχοι ἐγρήσσοντες ὃ δὲ κρειῶν ἐρατίζων
Il,11,551,ἰθύει ἀλλ’ οὔ τι πρήσσει θαμέες γὰρ ἄκοντες
Il,11,552,ἀντίον ἀΐσσουσι θρασειάων ἀπὸ χειρῶν
Il,11,553,καιόμεναί τε δεταί τάς τε τρεῖ ἐσσύμενός περ
Il,11,554,ἠῶθεν δ’ἀπὸ νόσφιν ἔβη τετιηότι θυμῷ
Il,11,555,ὣς Αἴας τότ’ ἀπὸ Τρώων τετιημένος ἦτορ
Il,11,556,ἤϊε πόλλ’ ἀέκων περὶ γὰρ δίε νηυσὶν Ἀχαιῶν
Il,11,557,ὡς δ’ὅτ’ ὄνος παρ’ ἄρουραν ἰὼν ἐβιήσατο παῖδας
Il,11,558,νωθής ᾧ δὴ πολλὰ περὶ ῥόπαλ’ ἀμφὶς ἐάγῃ
Il,11,559,κείρει τ’εἰσελθὼν βαθὺ λήϊον οἳ δέ τε παῖδες
Il,11,560,τύπτουσιν ῥοπάλοισι βίη δέ τε νηπίη αὐτῶν
Il,11,561,σπουδῇ τ’ἐξήλασσαν ἐπεί τ’ἐκορέσσατο φορβῆς
Il,11,562,ὣς τότ’ ἔπειτ’ Αἴαντα μέγαν Τελαμώνιον υἱὸν
Il,11,563,Τρῶες ὑπέρθυμοι πολυηγερέες τ’ἐπίκουροι
Il,11,564,νύσσοντες ξυστοῖσι μέσον σάκος αἰὲν ἕποντο
Il,11,565,Αἴας δ’ἄλλοτε μὲν μνησάσκετο θούριδος ἀλκῆς
Il,11,566,αὖτις ὑποστρεφθείς καὶ ἐρητύσασκε φάλαγγας
Il,11,567,Τρώων ἱπποδάμων ὁτὲ δὲ τρωπάσκετο φεύγειν
Il,11,568,πάντας δὲ προέεργε θοὰς ἐπὶ νῆας ὁδεύειν
Il,11,569,αὐτὸς δὲ Τρώων καὶ Ἀχαιῶν θῦνε μεσηγὺ
Il,11,570,ἱστάμενος τὰ δὲ δοῦρα θρασειάων ἀπὸ χειρῶν
Il,11,571,ἄλλα μὲν ἐν σάκεϊ μεγάλῳ πάγεν ὄρμενα πρόσσω
Il,11,572,πολλὰ δὲ καὶ μεσσηγύ πάρος χρόα λευκὸν ἐπαυρεῖν
Il,11,573,ἐν γαίῃ ἵσταντο λιλαιόμενα χροὸς ἆσαι
Il,11,574,τὸν δ’ὡς οὖν ἐνόησ’ Εὐαίμονος ἀγλαὸς υἱὸς
Il,11,575,Εὐρύπυλος πυκινοῖσι βιαζόμενον βελέεσσι
Il,11,576,στῆ ῥα παρ’ αὐτὸν ἰών καὶ ἀκόντισε δουρὶ φαεινῷ
Il,11,577,καὶ βάλε Φαυσιάδην Ἀπισάονα ποιμένα λαῶν
Il,11,578,ἧπαρ ὑπὸ πραπίδων εἶθαρ δ’ὑπὸ γούνατ’ ἔλυσεν
Il,11,579,Εὐρύπυλος δ’ἐπόρουσε καὶ αἴνυτο τεύχε’ ἀπ’ ὤμων
Il,11,580,τὸν δ’ὡς οὖν ἐνόησεν Ἀλέξανδρος θεοειδὴς
Il,11,581,τεύχε’ ἀπαινύμενον Ἀπισάονος αὐτίκα τόξον
Il,11,582,ἕλκετ’ ἐπ’ Εὐρυπύλῳ καί μιν βάλε μηρὸν ὀϊστῷ
Il,11,583,δεξιόν ἐκλάσθη δὲ δόναξ ἐβάρυνε δὲ μηρόν
Il,11,584,ἂψ δ’ἑτάρων εἰς ἔθνος ἐχάζετο κῆρ’ ἀλεείνων
Il,11,585,ἤϋσεν δὲ διαπρύσιον Δαναοῖσι γεγωνώς
Il,11,586,ὦ φίλοι Ἀργείων ἡγήτορες ἠδὲ μέδοντες
Il,11,587,στῆτ’ ἐλελιχθέντες καὶ ἀμύνετε νηλεὲς ἦμαρ
Il,11,588,Αἴανθ’ ὃς βελέεσσι βιάζεται οὐδέ ἕ φημι
Il,11,589,φεύξεσθ’ ἐκ πολέμοιο δυσηχέος ἀλλὰ μάλ’ ἄντην
Il,11,590,ἵστασθ’ ἀμφ’ Αἴαντα μέγαν Τελαμώνιον υἱόν
Il,11,591,ὣς ἔφατ’ Εὐρύπυλος βεβλημένος οἳ δὲ παρ’ αὐτὸν
Il,11,592,πλησίοι ἔστησαν σάκε’ ὤμοισι κλίναντες
Il,11,593,δούρατ’ ἀνασχόμενοι τῶν δ’ἀντίος ἤλυθεν Αἴας
Il,11,594,στῆ δὲ μεταστρεφθείς ἐπεὶ ἵκετο ἔθνος ἑταίρων
Il,11,595,ὣς οἳ μὲν μάρναντο δέμας πυρὸς αἰθομένοιο
Il,11,596,Νέστορα δ’ἐκ πολέμοιο φέρον Νηλήϊαι ἵπποι
Il,11,597,ἱδρῶσαι ἦγον δὲ Μαχάονα ποιμένα λαῶν
Il,11,598,τὸν δὲ ἰδὼν ἐνόησε ποδάρκης δῖος Ἀχιλλεύς
Il,11,599,ἑστήκει γὰρ ἐπὶ πρυμνῇ μεγακήτεϊ νηῒ
Il,11,600,εἰσορόων πόνον αἰπὺν ἰῶκά τε δακρυόεσσαν
Il,11,601,αἶψα δ’ἑταῖρον ἑὸν Πατροκλῆα προσέειπε
Il,11,602,φθεγξάμενος παρὰ νηός ὃ δὲ κλισίηθεν ἀκούσας
Il,11,603,ἔκμολεν ἶσος Ἄρηϊ κακοῦ δ’ἄρα οἱ πέλεν ἀρχή
Il,11,604,τὸν πρότερος προσέειπε Μενοιτίου ἄλκιμος υἱός
Il,11,605,τίπτέ με κικλήσκεις Ἀχιλεῦ; τί δέ σε χρεὼ ἐμεῖο;
Il,11,606,τὸν δ’ἀπαμειβόμενος προσέφη πόδας ὠκὺς Ἀχιλλεύς
Il,11,607,δῖε Μενοιτιάδη τῷ ἐμῷ κεχαρισμένε θυμῷ
Il,11,608,νῦν ὀΐω περὶ γούνατ’ ἐμὰ στήσεσθαι Ἀχαιοὺς
Il,11,609,λισσομένους χρειὼ γὰρ ἱκάνεται οὐκέτ’ ἀνεκτός
Il,11,610,ἀλλ’ ἴθι νῦν Πάτροκλε Διῒ φίλε Νέστορ’ ἔρειο
Il,11,611,ὅν τινα τοῦτον ἄγει βεβλημένον ἐκ πολέμοιο
Il,11,612,ἤτοι μὲν τά γ’ὄπισθε Μαχάονι πάντα ἔοικε
Il,11,613,τῷ Ἀσκληπιάδῃ ἀτὰρ οὐκ ἴδον ὄμματα φωτός
Il,11,614,ἵπποι γάρ με παρήϊξαν πρόσσω μεμαυῖαι
Il,11,615,ὣς φάτο Πάτροκλος δὲ φίλῳ ἐπεπείθεθ’ ἑταίρῳ
Il,11,616,βῆ δὲ θέειν παρά τε κλισίας καὶ νῆας Ἀχαιῶν
Il,11,617,οἳ δ’ὅτε δὴ κλισίην Νηληϊάδεω ἀφίκοντο
Il,11,618,αὐτοὶ μέν ῥ’ἀπέβησαν ἐπὶ χθόνα πουλυβότειραν
Il,11,619,ἵππους δ’Εὐρυμέδων θεράπων λύε τοῖο γέροντος
Il,11,620,ἐξ ὀχέων τοὶ δ’ἱδρῶ ἀπεψύχοντο χιτώνων
Il,11,621,στάντε ποτὶ πνοιὴν παρὰ θῖν’ ἁλός αὐτὰρ ἔπειτα
Il,11,622,ἐς κλισίην ἐλθόντες ἐπὶ κλισμοῖσι κάθιζον
Il,11,623,τοῖσι δὲ τεῦχε κυκειῶ ἐϋπλόκαμος Ἑκαμήδη
Il,11,624,τὴν ἄρετ’ ἐκ Τενέδοιο γέρων ὅτε πέρσεν Ἀχιλλεύς
Il,11,625,θυγατέρ’ Ἀρσινόου μεγαλήτορος ἥν οἱ Ἀχαιοὶ
Il,11,626,ἔξελον οὕνεκα βουλῇ ἀριστεύεσκεν ἁπάντων
Il,11,627,ἥ σφωϊν πρῶτον μὲν ἐπιπροΐηλε τράπεζαν
Il,11,628,καλὴν κυανόπεζαν ἐΰξοον αὐτὰρ ἐπ’ αὐτῆς
Il,11,629,χάλκειον κάνεον ἐπὶ δὲον κρόμυ ποτῷ ὄψον
Il,11,630,ἠδὲ μέλι χλωρόν παρὰ δ’ἀλφίτου ἱεροῦ ἀκτήν
Il,11,631,πὰρ δὲ δέπας περικαλλές ὃ οἴκοθεν ἦγ’ ὁ γεραιός
Il,11,632,χρυσείοις ἥλοισι πεπαρμένον οὔατα δ’αὐτοῦ
Il,11,633,τέσσαρ’ ἔσαν δοιαὶ δὲ πελειάδες ἀμφὶς ἕκαστον
Il,11,634,χρύσειαι νεμέθοντο δύω δ’ὑπὸ πυθμένες ἦσαν
Il,11,635,ἄλλος μὲν μογέων ἀποκινήσασκε τραπέζης
Il,11,636,πλεῖον ἐόν Νέστωρ δ’ὁ γέρων ἀμογητὶ ἄειρεν
Il,11,637,ἐν τῷ ῥά σφι κύκησε γυνὴ ἐϊκυῖα θεῇσιν
Il,11,638,οἴνῳ Πραμνείῳ ἐπὶ δ’αἴγειον κνῆ τυρὸν
Il,11,639,κνήστι χαλκείῃ ἐπὶ δ’ἄλφιτα λευκὰ πάλυνε
Il,11,640,πινέμεναι δ’ἐκέλευσεν ἐπεί ῥ’ὥπλισσε κυκειῶ
Il,11,641,τὼ δ’ἐπεὶ οὖν πίνοντ’ ἀφέτην πολυκαγκέα δίψαν
Il,11,642,μύθοισιν τέρποντο πρὸς ἀλλήλους ἐνέποντες
Il,11,643,Πάτροκλος δὲ θύρῃσιν ἐφίστατο ἰσόθεος φώς
Il,11,644,τὸν δὲ ἰδὼν ὁ γεραιὸς ἀπὸ θρόνου ὦρτο φαεινοῦ
Il,11,645,ἐς δ’ἄγε χειρὸς ἑλών κατὰ δ’ἑδριάασθαι ἄνωγε
Il,11,646,Πάτροκλος δ’ἑτέρωθεν ἀναίνετο εἶπέ τε μῦθον
Il,11,647,οὐχ ἕδος ἐστὶ γεραιὲ διοτρεφές οὐδέ με πείσεις
Il,11,648,αἰδοῖος νεμεσητὸς ὅ με προέηκε πυθέσθαι
Il,11,649,ὅν τινα τοῦτον ἄγεις βεβλημένον ἀλλὰ καὶ αὐτὸς
Il,11,650,γιγνώσκω ὁρόω δὲ Μαχάονα ποιμένα λαῶν
Il,11,651,νῦν δὲ ἔπος ἐρέων πάλιν ἄγγελος εἶμ’ Ἀχιλῆϊ
Il,11,652,εὖ δὲ σὺ οἶσθα γεραιὲ διοτρεφές οἷος ἐκεῖνος
Il,11,653,δεινὸς ἀνήρ τάχα κεν καὶ ἀναίτιον αἰτιόῳτο
Il,11,654,τὸν δ’ἠμείβετ’ ἔπειτα Γερήνιος ἱππότα Νέστωρ
Il,11,655,τίπτε τὰρ ὧδ’ Ἀχιλεὺς ὀλοφύρεται υἷας Ἀχαιῶν
Il,11,656,ὅσσοι δὴ βέλεσιν βεβλήαται; οὐδέ τι οἶδε
Il,11,657,πένθεος ὅσσον ὄρωρε κατὰ στρατόν οἳ γὰρ ἄριστοι
Il,11,658,ἐν νηυσὶν κέαται βεβλημένοι οὐτάμενοί τε
Il,11,659,βέβληται μὲν ὃ Τυδεΐδης κρατερὸς Διομήδης
Il,11,660,οὔτασται δ’Ὀδυσεὺς δουρὶ κλυτὸς ἠδ’ Ἀγαμέμνων
Il,11,661,βέβληται δὲ καὶ Εὐρύπυλος κατὰ μηρὸν ὀϊστῷ
Il,11,662,τοῦτον δ’ἄλλον ἐγὼ νέον ἤγαγον ἐκ πολέμοιο
Il,11,663,ἰῷ ἀπὸ νευρῆς βεβλημένον αὐτὰρ Ἀχιλλεὺς
Il,11,664,ἐσθλὸς ἐὼν Δαναῶν οὐ κήδεται οὐδ’ ἐλεαίρει
Il,11,665,ἦ μένει εἰς ὅ κε δὴ νῆες θοαὶ ἄγχι θαλάσσης
Il,11,666,Ἀργείων ἀέκητι πυρὸς δηίοιο θέρωνται
Il,11,667,αὐτοί τε κτεινώμεθ’ ἐπισχερώ; οὐ γὰρ ἐμὴ ἲς
Il,11,668,ἔσθ’ οἵη πάρος ἔσκεν ἐνὶ γναμπτοῖσι μέλεσσιν
Il,11,669,εἴθ’ ὣς ἡβώοιμι βίη δέ μοι ἔμπεδος εἴη
Il,11,670,ὡς ὁπότ’ Ἠλείοισι καὶ ἡμῖν νεῖκος ἐτύχθη
Il,11,671,ἀμφὶ βοηλασίῃ ὅτ’ ἐγὼ κτάνον Ἰτυμονῆα
Il,11,672,ἐσθλὸν Ὑπειροχίδην ὃς ἐν Ἤλιδι ναιετάασκε
Il,11,673,ῥύσι’ ἐλαυνόμενος ὃ δ’ἀμύνων ᾗσι βόεσσιν
Il,11,674,ἔβλητ’ ἐν πρώτοισιν ἐμῆς ἀπὸ χειρὸς ἄκοντι
Il,11,675,κὰδ δ’ἔπεσεν λαοὶ δὲ περίτρεσαν ἀγροιῶται
Il,11,676,ληΐδα δ’ἐκ πεδίου συνελάσσαμεν ἤλιθα πολλὴν
Il,11,677,πεντήκοντα βοῶν ἀγέλας τόσα πώεα οἰῶν
Il,11,678,τόσσα συῶν συβόσια τόσ’ αἰπόλια πλατέ’ αἰγῶν
Il,11,679,ἵππους δὲ ξανθὰς ἑκατὸν καὶ πεντήκοντα
Il,11,680,πάσας θηλείας πολλῇσι δὲ πῶλοι ὑπῆσαν
Il,11,681,καὶ τὰ μὲν ἠλασάμεσθα Πύλον Νηλήϊον εἴσω
Il,11,682,ἐννύχιοι προτὶ ἄστυ γεγήθει δὲ φρένα Νηλεύς
Il,11,683,οὕνεκά μοι τύχε πολλὰ νέῳ πόλεμον δὲ κιόντι
Il,11,684,κήρυκες δ’ἐλίγαινον ἅμ’ ἠοῖ φαινομένηφι
Il,11,685,τοὺς ἴμεν οἷσι χρεῖος ὀφείλετ’ ἐν Ἤλιδι δίῃ
Il,11,686,οἳ δὲ συναγρόμενοι Πυλίων ἡγήτορες ἄνδρες
Il,11,687,δαίτρευον πολέσιν γὰρ Ἐπειοὶ χρεῖος ὄφειλον
Il,11,688,ὡς ἡμεῖς παῦροι κεκακωμένοι ἐν Πύλῳ ἦμεν
Il,11,689,ἐλθὼν γάρ ῥ’ἐκάκωσε βίη Ἡρακληείη
Il,11,690,τῶν προτέρων ἐτέων κατὰ δ’ἔκταθεν ὅσσοι ἄριστοι
Il,11,691,δώδεκα γὰρ Νηλῆος ἀμύμονος υἱέες ἦμεν
Il,11,692,τῶν οἶος λιπόμην οἳ δ’ἄλλοι πάντες ὄλοντο
Il,11,693,ταῦθ’ ὑπερηφανέοντες Ἐπειοὶ χαλκοχίτωνες
Il,11,694,ἡμέας ὑβρίζοντες ἀτάσθαλα μηχανόωντο
Il,11,695,ἐκ δ’ὃ γέρων ἀγέλην τε βοῶν καὶ πῶϋ μέγ’ οἰῶν
Il,11,696,εἵλετο κρινάμενος τριηκόσι’ ἠδὲ νομῆας
Il,11,697,καὶ γὰρ τῷ χρεῖος μέγ’ ὀφείλετ’ ἐν Ἤλιδι δίῃ
Il,11,698,τέσσαρες ἀθλοφόροι ἵπποι αὐτοῖσιν ὄχεσφιν
Il,11,699,ἐλθόντες μετ’ ἄεθλα περὶ τρίποδος γὰρ ἔμελλον
Il,11,700,θεύσεσθαι τοὺς δ’αὖθι ἄναξ ἀνδρῶν Αὐγείας
Il,11,701,κάσχεθε τὸν δ’ἐλατῆρ’ ἀφίει ἀκαχήμενον ἵππων
Il,11,702,τῶν ὃ γέρων ἐπέων κεχολωμένος ἠδὲ καὶ ἔργων
Il,11,703,ἐξέλετ’ ἄσπετα πολλά τὰ δ’ἄλλ’ ἐς δῆμον ἔδωκε
Il,11,704,δαιτρεύειν μή τίς οἱ ἀτεμβόμενος κίοι ἴσης
Il,11,705,ἡμεῖς μὲν τὰ ἕκαστα διείπομεν ἀμφί τε ἄστυ
Il,11,706,ἕρδομεν ἱρὰ θεοῖς οἳ δὲ τρίτῳ ἤματι πάντες
Il,11,707,ἦλθον ὁμῶς αὐτοί τε πολεῖς καὶ μώνυχες ἵπποι
Il,11,708,πανσυδίῃ μετὰ δέ σφι Μολίονε θωρήσσοντο
Il,11,709,παῖδ’ ἔτ’ ἐόντ’ οὔ πω μάλα εἰδότε θούριδος ἀλκῆς
Il,11,710,ἔστι δέ τις Θρυόεσσα πόλις αἰπεῖα κολώνη
Il,11,711,τηλοῦ ἐπ’ Ἀλφειῷ νεάτη Πύλου ἠμαθόεντος
Il,11,712,τὴν ἀμφεστρατόωντο διαρραῖσαι μεμαῶτες
Il,11,713,ἀλλ’ ὅτε πᾶν πεδίον μετεκίαθον ἄμμι δ’Ἀθήνη
Il,11,714,ἄγγελος ἦλθε θέουσ’ ἀπ’ Ὀλύμπου θωρήσσεσθαι
Il,11,715,ἔννυχος οὐδ’ ἀέκοντα Πύλον κάτα λαὸν ἄγειρεν
Il,11,716,ἀλλὰ μάλ’ ἐσσυμένους πολεμίζειν οὐδέ με Νηλεὺς
Il,11,717,εἴα θωρήσσεσθαι ἀπέκρυψεν δέ μοι ἵππους
Il,11,718,οὐ γάρ πώ τί μ’ἔφη ἴδμεν πολεμήϊα ἔργα
Il,11,719,ἀλλὰ καὶ ὧς ἱππεῦσι μετέπρεπον ἡμετέροισι
Il,11,720,καὶ πεζός περ ἐών ἐπεὶ ὧς ἄγε νεῖκος Ἀθήνη
Il,11,721,ἔστι δέ τις ποταμὸς Μινυήϊος εἰς ἅλα βάλλων
Il,11,722,ἐγγύθεν Ἀρήνης ὅθι μείναμεν Ἠῶ δῖαν
Il,11,723,ἱππῆες Πυλίων τὰ δ’ἐπέρρεον ἔθνεα πεζῶν
Il,11,724,ἔνθεν πανσυδίῃ σὺν τεύχεσι θωρηχθέντες
Il,11,725,ἔνδιοι ἱκόμεσθ’ ἱερὸν ῥόον Ἀλφειοῖο
Il,11,726,ἔνθα Διὶ ῥέξαντες ὑπερμενεῖ ἱερὰ καλά
Il,11,727,ταῦρον δ’Ἀλφειῷ ταῦρον δὲ Ποσειδάωνι
Il,11,728,αὐτὰρ Ἀθηναίη γλαυκώπιδι βοῦν ἀγελαίην
Il,11,729,δόρπον ἔπειθ’ ἑλόμεσθα κατὰ στρατὸν ἐν τελέεσσι
Il,11,730,καὶ κατεκοιμήθημεν ἐν ἔντεσιν οἷσιν ἕκαστος
Il,11,731,ἀμφὶ ῥοὰς ποταμοῖο ἀτὰρ μεγάθυμοι Ἐπειοὶ
Il,11,732,ἀμφέσταν δὴ ἄστυ διαρραῖσαι μεμαῶτες
Il,11,733,ἀλλά σφι προπάροιθε φάνη μέγα ἔργον Ἄρηος
Il,11,734,εὖτε γὰρ ἠέλιος φαέθων ὑπερέσχεθε γαίης
Il,11,735,συμφερόμεσθα μάχῃ Διί τ’εὐχόμενοι καὶ Ἀθήνῃ
Il,11,736,ἀλλ’ ὅτε δὴ Πυλίων καὶ Ἐπειῶν ἔπλετο νεῖκος
Il,11,737,πρῶτος ἐγὼν ἕλον ἄνδρα κόμισσα δὲ μώνυχας ἵππους
Il,11,738,Μούλιον αἰχμητήν γαμβρὸς δ’ἦν Αὐγείαο
Il,11,739,πρεσβυτάτην δὲ θύγατρ’ εἶχε ξανθὴν Ἀγαμήδην
Il,11,740,ἣ τόσα φάρμακα ᾔδη ὅσα τρέφει εὐρεῖα χθών
Il,11,741,τὸν μὲν ἐγὼ προσιόντα βάλον χαλκήρεϊ δουρί
Il,11,742,ἤριπε δ’ἐν κονίῃσιν ἐγὼ δ’ἐς δίφρον ὀρούσας
Il,11,743,στῆν ῥα μετὰ προμάχοισιν ἀτὰρ μεγάθυμοι Ἐπειοὶ
Il,11,744,ἔτρεσαν ἄλλυδις ἄλλος ἐπεὶ ἴδον ἄνδρα πεσόντα
Il,11,745,ἡγεμόν’ ἱππήων ὃς ἀριστεύεσκε μάχεσθαι
Il,11,746,αὐτὰρ ἐγὼν ἐπόρουσα κελαινῇ λαίλαπι ἶσος
Il,11,747,πεντήκοντα δ’ἕλον δίφρους δύο δ’ἀμφὶς ἕκαστον
Il,11,748,φῶτες ὀδὰξ ἕλον οὖδας ἐμῷ ὑπὸ δουρὶ δαμέντες
Il,11,749,καί νύ κεν Ἀκτορίωνε Μολίονε παῖδ’ ἀλάπαξα
Il,11,750,εἰ μή σφωε πατὴρ εὐρὺ κρείων ἐνοσίχθων
Il,11,751,ἐκ πολέμου ἐσάωσε καλύψας ἠέρι πολλῇ
Il,11,752,ἔνθα Ζεὺς Πυλίοισι μέγα κράτος ἐγγυάλιξε
Il,11,753,τόφρα γὰρ οὖν ἑπόμεσθα διὰ σπιδέος πεδίοιο
Il,11,754,κτείνοντές τ’αὐτοὺς ἀνά τ’ἔντεα καλὰ λέγοντες
Il,11,755,ὄφρ’ ἐπὶ Βουπρασίου πολυπύρου βήσαμεν ἵππους
Il,11,756,πέτρης τ’Ὠλενίης καὶ Ἀλησίου ἔνθα κολώνη
Il,11,757,κέκληται ὅθεν αὖτις ἀπέτραπε λαὸν Ἀθήνη
Il,11,758,ἔνθ’ ἄνδρα κτείνας πύματον λίπον αὐτὰρ Ἀχαιοὶ
Il,11,759,ἂψ ἀπὸ Βουπρασίοιο Πύλονδ’ ἔχον ὠκέας ἵππους
Il,11,760,πάντες δ’εὐχετόωντο θεῶν Διὶ Νέστορί τ’ἀνδρῶν
Il,11,761,ὣς ἔον εἴ ποτ’ ἔον γε μετ’ ἀνδράσιν αὐτὰρ Ἀχιλλεὺς
Il,11,762,οἶος τῆς ἀρετῆς ἀπονήσεται ἦ τέ μιν οἴω
Il,11,763,πολλὰ μετακλαύσεσθαι ἐπεί κ’ἀπὸ λαὸς ὄληται
Il,11,764,ὦ πέπον ἦ μὲν σοί γε Μενοίτιος ὧδ’ ἐπέτελλεν
Il,11,765,ἤματι τῷ ὅτε σ’ἐκ Φθίης Ἀγαμέμνονι πέμπε
Il,11,766,νῶϊ δέ τ’ἔνδον ἐόντες ἐγὼ καὶ δῖος Ὀδυσσεὺς
Il,11,767,πάντα μάλ’ ἐν μεγάροις ἠκούομεν ὡς ἐπέτελλε
Il,11,768,Πηλῆος δ’ἱκόμεσθα δόμους εὖ ναιετάοντας
Il,11,769,λαὸν ἀγείροντες κατ’ Ἀχαιΐδα πουλυβότειραν
Il,11,770,ἔνθα δ’ἔπειθ’ ἥρωα Μενοίτιον εὕρομεν ἔνδον
Il,11,771,ἠδὲ σέ πὰρ δ’Ἀχιλῆα γέρων δ’ἱππηλάτα Πηλεὺς
Il,11,772,πίονα μηρία καῖε βοὸς Διὶ τερπικεραύνῳ
Il,11,773,αὐλῆς ἐν χόρτῳ ἔχε δὲ χρύσειον ἄλεισον
Il,11,774,σπένδων αἴθοπα οἶνον ἐπ’ αἰθομένοις ἱεροῖσι
Il,11,775,σφῶϊ μὲν ἀμφὶ βοὸς ἕπετον κρέα νῶϊ δ’ἔπειτα
Il,11,776,στῆμεν ἐνὶ προθύροισι ταφὼν δ’ἀνόρουσεν Ἀχιλλεύς
Il,11,777,ἐς δ’ἄγε χειρὸς ἑλών κατὰ δ’ἑδριάασθαι ἄνωγε
Il,11,778,ξείνιά τ’εὖ παρέθηκεν ἅ τε ξείνοις θέμις ἐστίν
Il,11,779,αὐτὰρ ἐπεὶ τάρπημεν ἐδητύος ἠδὲ ποτῆτος
Il,11,780,ἦρχον ἐγὼ μύθοιο κελεύων ὔμμ’ ἅμ’ ἕπεσθαι
Il,11,781,σφὼ δὲ μάλ’ ἠθέλετον τὼ δ’ἄμφω πόλλ’ ἐπέτελλον
Il,11,782,Πηλεὺς μὲν ᾧ παιδὶ γέρων ἐπέτελλ’ Ἀχιλῆϊ
Il,11,783,αἰὲν ἀριστεύειν καὶ ὑπείροχον ἔμμεναι ἄλλων
Il,11,784,σοὶ δ’αὖθ’ ὧδ’ ἐπέτελλε Μενοίτιος Ἄκτορος υἱός
Il,11,785,τέκνον ἐμὸν γενεῇ μὲν ὑπέρτερός ἐστιν Ἀχιλλεύς
Il,11,786,πρεσβύτερος δὲ σύ ἐσσι βίῃ δ’ὅ γε πολλὸν ἀμείνων
Il,11,787,ἀλλ’ εὖ οἱ φάσθαι πυκινὸν ἔπος ἠδ’ ὑποθέσθαι
Il,11,788,καί οἱ σημαίνειν ὃ δὲ πείσεται εἰς ἀγαθόν περ
Il,11,789,ὣς ἐπέτελλ’ ὃ γέρων σὺ δὲ λήθεαι ἀλλ’ ἔτι καὶ νῦν
Il,11,790,ταῦτ’ εἴποις Ἀχιλῆϊ δαΐφρονι αἴ κε πίθηται
Il,11,791,τίς δ’οἶδ’ εἴ κέν οἱ σὺν δαίμονι θυμὸν ὀρίναις
Il,11,792,παρειπών; ἀγαθὴ δὲ παραίφασίς ἐστιν ἑταίρου
Il,11,793,εἰ δέ τινα φρεσὶν ᾗσι θεοπροπίην ἀλεείνει
Il,11,794,καί τινά οἱ πὰρ Ζηνὸς ἐπέφραδε πότνια μήτηρ
Il,11,795,ἀλλὰ σέ περ προέτω ἅμα δ’ἄλλος λαὸς ἑπέσθω
Il,11,796,Μυρμιδόνων αἴ κέν τι φόως Δαναοῖσι γένηαι
Il,11,797,καί τοι τεύχεα καλὰ δότω πόλεμον δὲ φέρεσθαι
Il,11,798,αἴ κέ σε τῷ εἴσκοντες ἀπόσχωνται πολέμοιο
Il,11,799,Τρῶες ἀναπνεύσωσι δ’ ἀρήϊοι υἷες Ἀχαιῶν
Il,11,800,τειρόμενοι ὀλίγη δέ τ’ἀνάπνευσις πολέμοιο
Il,11,801,ῥεῖα δέ κ’ἀκμῆτες κεκμηότας ἄνδρας ἀϋτῇ
Il,11,802,ὤσαισθε προτὶ ἄστυ νεῶν ἄπο καὶ κλισιάων
Il,11,803,ὣς φάτο τῷ δ’ἄρα θυμὸν ἐνὶ στήθεσσιν ὄρινε
Il,11,804,βῆ δὲ θέειν παρὰ νῆας ἐπ’ Αἰακίδην Ἀχιλῆα
Il,11,805,ἀλλ’ ὅτε δὴ κατὰ νῆας Ὀδυσσῆος θείοιο
Il,11,806,ἷξε θέων Πάτροκλος ἵνά σφ’ἀγορή τε θέμις τε
Il,11,807,ἤην τῇ δὴ καί σφι θεῶν ἐτετεύχατο βωμοί
Il,11,808,ἔνθά οἱ Εὐρύπυλος βεβλημένος ἀντεβόλησε
Il,11,809,διογενὴς Εὐαιμονίδης κατὰ μηρὸν ὀϊστῷ
Il,11,810,σκάζων ἐκ πολέμου κατὰ δὲ νότιος ῥέεν ἱδρὼς
Il,11,811,ὤμων καὶ κεφαλῆς ἀπὸ δ’ἕλκεος ἀργαλέοιο
Il,11,812,αἷμα μέλαν κελάρυζε νόος γε μὲν ἔμπεδος ἦεν
Il,11,813,τὸν δὲ ἰδὼν ᾤκτειρε Μενοιτίου ἄλκιμος υἱός
Il,11,814,καί ῥ’ὀλοφυρόμενος ἔπεα πτερόεντα προσηύδα
Il,11,815,ἆ δειλοὶ Δαναῶν ἡγήτορες ἠδὲ μέδοντες
Il,11,816,ὣς ἄρ’ ἐμέλλετε τῆλε φίλων καὶ πατρίδος αἴης
Il,11,817,ἄσειν ἐν Τροίῃ ταχέας κύνας ἀργέτι δημῷ
Il,11,818,ἀλλ’ ἄγε μοι τόδε εἰπὲ διοτρεφὲς Εὐρύπυλ’ ἥρως
Il,11,819,ἤ ῥ’ἔτι που σχήσουσι πελώριον Ἕκτορ’ Ἀχαιοί
Il,11,820,ἦ ἤδη φθίσονται ὑπ’ αὐτοῦ δουρὶ δαμέντες;
Il,11,821,τὸν δ’αὖτ’ Εὐρύπυλος βεβλημένος ἀντίον ηὔδα
Il,11,822,οὐκέτι διογενὲς Πατρόκλεες ἄλκαρ Ἀχαιῶν
Il,11,823,ἔσσεται ἀλλ’ ἐν νηυσὶ μελαίνῃσιν πεσέονται
Il,11,824,οἳ μὲν γὰρ δὴ πάντες ὅσοι πάρος ἦσαν ἄριστοι
Il,11,825,ἐν νηυσὶν κέαται βεβλημένοι οὐτάμενοί τε
Il,11,826,χερσὶν ὕπο Τρώων τῶν δὲ σθένος ὄρνυται αἰέν
Il,11,827,ἀλλ’ ἐμὲ μὲν σὺ σάωσον ἄγων ἐπὶ νῆα μέλαιναν
Il,11,828,μηροῦ δ’ἔκταμ’ ὀϊστόν ἀπ’ αὐτοῦ δ’αἷμα κελαινὸν
Il,11,829,νίζ’ ὕδατι λιαρῷ ἐπὶ δ’ἤπια φάρμακα πάσσε
Il,11,830,ἐσθλά τά σε προτί φασιν Ἀχιλλῆος δεδιδάχθαι
Il,11,831,ὃν Χείρων ἐδίδαξε δικαιότατος Κενταύρων
Il,11,832,ἰητροὶ μὲν γὰρ Ποδαλείριος ἠδὲ Μαχάων
Il,11,833,τὸν μὲν ἐνὶ κλισίῃσιν ὀΐομαι ἕλκος ἔχοντα
Il,11,834,χρηΐζοντα καὶ αὐτὸν ἀμύμονος ἰητῆρος
Il,11,835,κεῖσθαι ὃ δ’ἐν πεδίῳ Τρώων μένει ὀξὺν Ἄρηα
Il,11,836,τὸν δ’αὖτε προσέειπε Μενοιτίου ἄλκιμος υἱός
Il,11,837,πῶς τὰρ ἔοι τάδε ἔργα; τί ῥέξομεν Εὐρύπυλ’ ἥρως;
Il,11,838,ἔρχομαι ὄφρ’ Ἀχιλῆϊ δαΐφρονι μῦθον ἐνίσπω
Il,11,839,ὃν Νέστωρ ἐπέτελλε Γερήνιος οὖρος Ἀχαιῶν
Il,11,840,ἀλλ’ οὐδ’ ὧς περ σεῖο μεθήσω τειρομένοιο
Il,11,841,ἦ καὶ ὑπὸ στέρνοιο λαβὼν ἄγε ποιμένα λαῶν
Il,11,842,ἐς κλισίην θεράπων δὲ ἰδὼν ὑπέχευε βοείας
Il,11,843,ἔνθά μιν ἐκτανύσας ἐκ μηροῦ τάμνε μαχαίρῃ
Il,11,844,ὀξὺ βέλος περιπευκές ἀπ’ αὐτοῦ δ’αἷμα κελαινὸν
Il,11,845,νίζ’ ὕδατι λιαρῷ ἐπὶ δὲ ῥίζαν βάλε πικρὴν
Il,11,846,χερσὶ διατρίψας ὀδυνήφατον ἥ οἱ ἁπάσας
Il,11,847,ἔσχ’ ὀδύνας τὸ μὲν ἕλκος ἐτέρσετο παύσατο δ’αἷμα
Il,12,1,ὣς ὃ μὲν ἐν κλισίῃσι Μενοιτίου ἄλκιμος υἱὸς
Il,12,2,ἰᾶτ’ Εὐρύπυλον βεβλημένον οἳ δὲ μάχοντο
Il,12,3,Ἀργεῖοι καὶ Τρῶες ὁμιλαδόν οὐδ’ ἄρ’ ἔμελλε
Il,12,4,τάφρος ἔτι σχήσειν Δαναῶν καὶ τεῖχος ὕπερθεν
Il,12,5,εὐρύ τὸ ποιήσαντο νεῶν ὕπερ ἀμφὶ δὲ τάφρον
Il,12,6,ἤλασαν οὐδὲ θεοῖσι δόσαν κλειτὰς ἑκατόμβας
Il,12,7,ὄφρά σφιν νῆάς τε θοὰς καὶ ληΐδα πολλὴν
Il,12,8,ἐντὸς ἔχον ῥύοιτο θεῶν δ’ἀέκητι τέτυκτο
Il,12,9,ἀθανάτων τὸ καὶ οὔ τι πολὺν χρόνον ἔμπεδον ἦεν
Il,12,10,ὄφρα μὲν Ἕκτωρ ζωὸς ἔην καὶ μήνι’ Ἀχιλλεὺς
Il,12,11,καὶ Πριάμοιο ἄνακτος ἀπόρθητος πόλις ἔπλεν
Il,12,12,τόφρα δὲ καὶ μέγα τεῖχος Ἀχαιῶν ἔμπεδον ἦεν
Il,12,13,αὐτὰρ ἐπεὶ κατὰ μὲν Τρώων θάνον ὅσσοι ἄριστοι
Il,12,14,πολλοὶ δ’Ἀργείων οἳ μὲν δάμεν οἳ δὲ λίποντο
Il,12,15,πέρθετο δὲ Πριάμοιο πόλις δεκάτῳ ἐνιαυτῷ
Il,12,16,Ἀργεῖοι δ’ἐν νηυσὶ φίλην ἐς πατρίδ’ ἔβησαν
Il,12,17,δὴ τότε μητιόωντο Ποσειδάων καὶ Ἀπόλλων
Il,12,18,τεῖχος ἀμαλδῦναι ποταμῶν μένος εἰσαγαγόντες
Il,12,19,ὅσσοι ἀπ’ Ἰδαίων ὀρέων ἅλα δὲ προρέουσι
Il,12,20,’Ρῆσός θ’Ἑπτάπορός τε Κάρησός τε ’Ροδίος τε
Il,12,21,Γρήνικός τε καὶ Αἴσηπος δῖός τε Σκάμανδρος
Il,12,22,καὶ Σιμόεις ὅθι πολλὰ βοάγρια καὶ τρυφάλειαι
Il,12,23,κάππεσον ἐν κονίῃσι καὶ ἡμιθέων γένος ἀνδρῶν
Il,12,24,τῶν πάντων ὁμόσε στόματ’ ἔτραπε Φοῖβος Ἀπόλλων
Il,12,25,ἐννῆμαρ δ’ἐς τεῖχος ἵει ῥόον ὗε δ’ἄρα Ζεὺς
Il,12,26,συνεχές ὄφρά κε θᾶσσον ἁλίπλοα τείχεα θείη
Il,12,27,αὐτὸς δ’ἐννοσίγαιος ἔχων χείρεσσι τρίαιναν
Il,12,28,ἡγεῖτ’ ἐκ δ’ἄρα πάντα θεμείλια κύμασι πέμπε
Il,12,29,φιτρῶν καὶ λάων τὰ θέσαν μογέοντες Ἀχαιοί
Il,12,30,λεῖα δ’ἐποίησεν παρ’ ἀγάρροον Ἑλλήσποντον
Il,12,31,αὖτις δ’ἠϊόνα μεγάλην ψαμάθοισι κάλυψε
Il,12,32,τεῖχος ἀμαλδύνας ποταμοὺς δ’ἔτρεψε νέεσθαι
Il,12,33,κὰρ ῥόον ᾗ περ πρόσθεν ἵεν καλλίρροον ὕδωρ
Il,12,34,ὣς ἄρ’ ἔμελλον ὄπισθε Ποσειδάων καὶ Ἀπόλλων
Il,12,35,θησέμεναι τότε δ’ἀμφὶ μάχη ἐνοπή τε δεδήει
Il,12,36,τεῖχος ἐΰδμητον κανάχιζε δὲ δούρατα πύργων
Il,12,37,βαλλόμεν’ Ἀργεῖοι δὲ Διὸς μάστιγι δαμέντες
Il,12,38,νηυσὶν ἔπι γλαφυρῇσιν ἐελμένοι ἰσχανόωντο
Il,12,39,Ἕκτορα δειδιότες κρατερὸν μήστωρα φόβοιο
Il,12,40,αὐτὰρ ὅ γ’ὡς τὸ πρόσθεν ἐμάρνατο ἶσος ἀέλλῃ
Il,12,41,ὡς δ’ὅτ’ ἂν ἔν τε κύνεσσι καὶ ἀνδράσι θηρευτῇσι
Il,12,42,κάπριος ἠὲ λέων στρέφεται σθένεϊ βλεμεαίνων
Il,12,43,οἳ δέ τε πυργηδὸν σφέας αὐτοὺς ἀρτύναντες
Il,12,44,ἀντίον ἵστανται καὶ ἀκοντίζουσι θαμειὰς
Il,12,45,αἰχμὰς ἐκ χειρῶν τοῦ δ’οὔ ποτε κυδάλιμον κῆρ
Il,12,46,ταρβεῖ οὐδὲ φοβεῖται ἀγηνορίη δέ μιν ἔκτα
Il,12,47,ταρφέα τε στρέφεται στίχας ἀνδρῶν πειρητίζων
Il,12,48,ὅππῃ τ’ἰθύσῃ τῇ εἴκουσι στίχες ἀνδρῶν
Il,12,49,ὣς Ἕκτωρ ἀν’ ὅμιλον ἰὼν ἐλλίσσεθ’ ἑταίρους
Il,12,50,τάφρον ἐποτρύνων διαβαινέμεν οὐδέ οἱ ἵπποι
Il,12,51,τόλμων ὠκύποδες μάλα δὲ χρεμέτιζον ἐπ’ ἄκρῳ
Il,12,52,χείλει ἐφεσταότες ἀπὸ γὰρ δειδίσσετο τάφρος
Il,12,53,εὐρεῖ’ οὔτ’ ἄρ’ ὑπερθορέειν σχεδὸν οὔτε περῆσαι
Il,12,54,ῥηϊδίη κρημνοὶ γὰρ ἐπηρεφέες περὶ πᾶσαν
Il,12,55,ἕστασαν ἀμφοτέρωθεν ὕπερθεν δὲ σκολόπεσσιν
Il,12,56,ὀξέσιν ἠρήρει τοὺς ἵστασαν υἷες Ἀχαιῶν
Il,12,57,πυκνοὺς καὶ μεγάλους δηίων ἀνδρῶν ἀλεωρήν
Il,12,58,ἔνθ’ οὔ κεν ῥέα ἵππος ἐΰτροχον ἅρμα τιταίνων
Il,12,59,ἐσβαίη πεζοὶ δὲ μενοίνεον εἰ τελέουσι
Il,12,60,δὴ τότε Πουλυδάμας θρασὺν Ἕκτορα εἶπε παραστάς
Il,12,61,Ἕκτορ τ’ἠδ’ ἄλλοι Τρώων ἀγοὶ ἠδ’ ἐπικούρων
Il,12,62,ἀφραδέως διὰ τάφρον ἐλαύνομεν ὠκέας ἵππους
Il,12,63,ἣ δὲ μάλ’ ἀργαλέη περάαν σκόλοπες γὰρ ἐν αὐτῇ
Il,12,64,ὀξέες ἑστᾶσιν ποτὶ δ’αὐτοὺς τεῖχος Ἀχαιῶν
Il,12,65,ἔνθ’ οὔ πως ἔστιν καταβήμεναι οὐδὲ μάχεσθαι
Il,12,66,ἱππεῦσι στεῖνος γάρ ὅθι τρώσεσθαι ὀΐω
Il,12,67,εἰ μὲν γὰρ τοὺς πάγχυ κακὰ φρονέων ἀλαπάζει
Il,12,68,Ζεὺς ὑψιβρεμέτης Τρώεσσι δὲ ἵετ’ ἀρήγειν
Il,12,69,ἦ τ’ἂν ἔγωγ’ ἐθέλοιμι καὶ αὐτίκα τοῦτο γενέσθαι
Il,12,70,νωνύμνους ἀπολέσθαι ἀπ’ Ἄργεος ἐνθάδ’ Ἀχαιούς
Il,12,71,εἰ δέ χ’ὑποστρέψωσι παλίωξις δὲ γένηται
Il,12,72,ἐκ νηῶν καὶ τάφρῳ ἐνιπλήξωμεν ὀρυκτῇ
Il,12,73,οὐκέτ’ ἔπειτ’ ὀΐω οὐδ’ ἄγγελον ἀπονέεσθαι
Il,12,74,ἄψορρον προτὶ ἄστυ ἑλιχθέντων ὑπ’ Ἀχαιῶν
Il,12,75,ἀλλ’ ἄγεθ’ ὡς ἂν ἐγὼ εἴπω πειθώμεθα πάντες
Il,12,76,ἵππους μὲν θεράποντες ἐρυκόντων ἐπὶ τάφρῳ
Il,12,77,αὐτοὶ δὲ πρυλέες σὺν τεύχεσι θωρηχθέντες
Il,12,78,Ἕκτορι πάντες ἑπώμεθ’ ἀολλέες αὐτὰρ Ἀχαιοὶ
Il,12,79,οὐ μενέουσ’ εἰ δή σφιν ὀλέθρου πείρατ’ ἐφῆπται
Il,12,80,ὣς φάτο Πουλυδάμας ἅδε δ’Ἕκτορι μῦθος ἀπήμων
Il,12,81,αὐτίκα δ’ἐξ ὀχέων σὺν τεύχεσιν ἆλτο χαμᾶζε
Il,12,82,οὐδὲ μὲν ἄλλοι Τρῶες ἐφ’ ἵππων ἠγερέθοντο
Il,12,83,ἀλλ’ ἀπὸ πάντες ὄρουσαν ἐπεὶ ἴδον Ἕκτορα δῖον
Il,12,84,ἡνιόχῳ μὲν ἔπειτα ἑῷ ἐπέτελλεν ἕκαστος
Il,12,85,ἵππους εὖ κατὰ κόσμον ἐρυκέμεν αὖθ’ ἐπὶ τάφρῳ
Il,12,86,οἳ δὲ διαστάντες σφέας αὐτοὺς ἀρτύναντες
Il,12,87,πένταχα κοσμηθέντες ἅμ’ ἡγεμόνεσσιν ἕποντο
Il,12,88,οἳ μὲν ἅμ’ Ἕκτορ’ ἴσαν καὶ ἀμύμονι Πουλυδάμαντι
Il,12,89,οἳ πλεῖστοι καὶ ἄριστοι ἔσαν μέμασαν δὲ μάλιστα
Il,12,90,τεῖχος ῥηξάμενοι κοίλῃς ἐπὶ νηυσὶ μάχεσθαι
Il,12,91,καί σφιν Κεβριόνης τρίτος εἵπετο πὰρ δ’ἄρ’ ὄχεσφιν
Il,12,92,ἄλλον Κεβριόναο χερείονα κάλλιπεν Ἕκτωρ
Il,12,93,τῶν δ’ἑτέρων Πάρις ἦρχε καὶ Ἀλκάθοος καὶ Ἀγήνωρ
Il,12,94,τῶν δὲ τρίτων Ἕλενος καὶ Δηΐφοβος θεοειδὴς
Il,12,95,υἷε δύω Πριάμοιο τρίτος δ’ἦν Ἄσιος ἥρως
Il,12,96,Ἄσιος Ὑρτακίδης ὃν Ἀρίσβηθεν φέρον ἵπποι
Il,12,97,αἴθωνες μεγάλοι ποταμοῦ ἄπο Σελλήεντος
Il,12,98,τῶν δὲ τετάρτων ἦρχεν ἐῢς πάϊς Ἀγχίσαο
Il,12,99,Αἰνείας ἅμα τῷ γε δύω Ἀντήνορος υἷε
Il,12,100,Ἀρχέλοχός τ’Ἀκάμας τε μάχης εὖ εἰδότε πάσης
Il,12,101,Σαρπηδὼν δ’ἡγήσατ’ ἀγακλειτῶν ἐπικούρων
Il,12,102,πρὸς δ’ἕλετο Γλαῦκον καὶ ἀρήϊον Ἀστεροπαῖον
Il,12,103,οἳ γάρ οἱ εἴσαντο διακριδὸν εἶναι ἄριστοι
Il,12,104,τῶν ἄλλων μετά γ’αὐτόν ὃ δ’ἔπρεπε καὶ διὰ πάντων
Il,12,105,οἳ δ’ἐπεὶ ἀλλήλους ἄραρον τυκτῇσι βόεσσι
Il,12,106,βάν ῥ’ἰθὺς Δαναῶν λελιημένοι οὐδ’ ἔτ’ ἔφαντο
Il,12,107,σχήσεσθ’ ἀλλ’ ἐν νηυσὶ μελαίνῃσιν πεσέεσθαι
Il,12,108,ἔνθ’ ἄλλοι Τρῶες τηλεκλειτοί τ’ἐπίκουροι
Il,12,109,βουλῇ Πουλυδάμαντος ἀμωμήτοιο πίθοντο
Il,12,110,ἀλλ’ οὐχ Ὑρτακίδης ἔθελ’ Ἄσιος ὄρχαμος ἀνδρῶν
Il,12,111,αὖθι λιπεῖν ἵππους τε καὶ ἡνίοχον θεράποντα
Il,12,112,ἀλλὰ σὺν αὐτοῖσιν πέλασεν νήεσσι θοῇσι
Il,12,113,νήπιος οὐδ’ ἄρ’ ἔμελλε κακὰς ὑπὸ κῆρας ἀλύξας
Il,12,114,ἵπποισιν καὶ ὄχεσφιν ἀγαλλόμενος παρὰ νηῶν
Il,12,115,ἂψ ἀπονοστήσειν προτὶ Ἴλιον ἠνεμόεσσαν
Il,12,116,πρόσθεν γάρ μιν μοῖρα δυσώνυμος ἀμφεκάλυψεν
Il,12,117,ἔγχεϊ Ἰδομενῆος ἀγαυοῦ Δευκαλίδαο
Il,12,118,εἴσατο γὰρ νηῶν ἐπ’ ἀριστερά τῇ περ Ἀχαιοὶ
Il,12,119,ἐκ πεδίου νίσοντο σὺν ἵπποισιν καὶ ὄχεσφι
Il,12,120,τῇ ῥ’ἵππους τε καὶ ἅρμα διήλασεν οὐδὲ πύλῃσιν
Il,12,121,εὗρ’ ἐπικεκλιμένας σανίδας καὶ μακρὸν ὀχῆα
Il,12,122,ἀλλ’ ἀναπεπταμένας ἔχον ἀνέρες εἴ τιν’ ἑταίρων
Il,12,123,ἐκ πολέμου φεύγοντα σαώσειαν μετὰ νῆας
Il,12,124,τῇ ῥ’ἰθὺς φρονέων ἵππους ἔχε τοὶ δ’ἅμ’ ἕποντο
Il,12,125,ὀξέα κεκλήγοντες ἔφαντο γὰρ οὐκ ἔτ’ Ἀχαιοὺς
Il,12,126,σχήσεσθ’ ἀλλ’ ἐν νηυσὶ μελαίνῃσιν πεσέεσθαι
Il,12,127,νήπιοι ἐν δὲ πύλῃσι δύ’ ἀνέρας εὗρον ἀρίστους
Il,12,128,υἷας ὑπερθύμους Λαπιθάων αἰχμητάων
Il,12,129,τὸν μὲν Πειριθόου υἷα κρατερὸν Πολυποίτην
Il,12,130,τὸν δὲ Λεοντῆα βροτολοιγῷ ἶσον Ἄρηϊ
Il,12,131,τὼ μὲν ἄρα προπάροιθε πυλάων ὑψηλάων
Il,12,132,ἕστασαν ὡς ὅτε τε δρύες οὔρεσιν ὑψικάρηνοι
Il,12,133,αἵ τ’ἄνεμον μίμνουσι καὶ ὑετὸν ἤματα πάντα
Il,12,134,ῥίζῃσιν μεγάλῃσι διηνεκέεσσ’ ἀραρυῖαι
Il,12,135,ὣς ἄρα τὼ χείρεσσι πεποιθότες ἠδὲ βίηφι
Il,12,136,μίμνον ἐπερχόμενον μέγαν Ἄσιον οὐδὲ φέβοντο
Il,12,137,οἳ δ’ἰθὺς πρὸς τεῖχος ἐΰδμητον βόας αὔας
Il,12,138,ὑψόσ’ ἀνασχόμενοι ἔκιον μεγάλῳ ἀλαλητῷ
Il,12,139,Ἄσιον ἀμφὶ ἄνακτα καὶ Ἰαμενὸν καὶ Ὀρέστην
Il,12,140,Ἀσιάδην τ’Ἀδάμαντα Θόωνά τε Οἰνόμαόν τε
Il,12,141,οἳ δ’ἤτοι εἷος μὲν ἐϋκνήμιδας Ἀχαιοὺς
Il,12,142,ὄρνυον ἔνδον ἐόντες ἀμύνεσθαι περὶ νηῶν
Il,12,143,αὐτὰρ ἐπεὶ δὴ τεῖχος ἐπεσσυμένους ἐνόησαν
Il,12,144,Τρῶας ἀτὰρ Δαναῶν γένετο ἰαχή τε φόβος τε
Il,12,145,ἐκ δὲ τὼ ἀΐξαντε πυλάων πρόσθε μαχέσθην
Il,12,146,ἀγροτέροισι σύεσσιν ἐοικότε τώ τ’ἐν ὄρεσσιν
Il,12,147,ἀνδρῶν ἠδὲ κυνῶν δέχαται κολοσυρτὸν ἰόντα
Il,12,148,δοχμώ τ’ἀΐσσοντε περὶ σφίσιν ἄγνυτον ὕλην
Il,12,149,πρυμνὴν ἐκτάμνοντες ὑπαὶ δέ τε κόμπος ὀδόντων
Il,12,150,γίγνεται εἰς ὅ κέ τίς τε βαλὼν ἐκ θυμὸν ἕληται
Il,12,151,ὣς τῶν κόμπει χαλκὸς ἐπὶ στήθεσσι φαεινὸς
Il,12,152,ἄντην βαλλομένων μάλα γὰρ κρατερῶς ἐμάχοντο
Il,12,153,λαοῖσιν καθύπερθε πεποιθότες ἠδὲ βίηφιν
Il,12,154,οἳ δ’ἄρα χερμαδίοισιν ἐϋδμήτων ἀπὸ πύργων
Il,12,155,βάλλον ἀμυνόμενοι σφῶν τ’αὐτῶν καὶ κλισιάων
Il,12,156,νηῶν τ’ὠκυπόρων νιφάδες δ’ὡς πῖπτον ἔραζε
Il,12,157,ἅς τ’ἄνεμος ζαὴς νέφεα σκιόεντα δονήσας
Il,12,158,ταρφειὰς κατέχευεν ἐπὶ χθονὶ πουλυβοτείρῃ
Il,12,159,ὣς τῶν ἐκ χειρῶν βέλεα ῥέον ἠμὲν Ἀχαιῶν
Il,12,160,ἠδὲ καὶ ἐκ Τρώων κόρυθες δ’ἀμφ’ αὖον ἀΰτευν
Il,12,161,βαλλομένων μυλάκεσσι καὶ ἀσπίδες ὀμφαλόεσσαι
Il,12,162,δή ῥα τότ’ ᾤμωξεν καὶ ὣ πεπλήγετο μηρὼ
Il,12,163,Ἄσιος Ὑρτακίδης καὶ ἀλαστήσας ἔπος ηὔδα
Il,12,164,Ζεῦ πάτερ ἦ ῥά νυ καὶ σὺ φιλοψευδὴς ἐτέτυξο
Il,12,165,πάγχυ μάλ’ οὐ γὰρ ἔγωγ’ ἐφάμην ἥρωας Ἀχαιοὺς
Il,12,166,σχήσειν ἡμέτερόν γε μένος καὶ χεῖρας ἀάπτους
Il,12,167,οἳ δ’ὥς τε σφῆκες μέσον αἰόλοι ἠὲ μέλισσαι
Il,12,168,οἰκία ποιήσωνται ὁδῷ ἔπι παιπαλοέσσῃ
Il,12,169,οὐδ’ ἀπολείπουσιν κοῖλον δόμον ἀλλὰ μένοντες
Il,12,170,ἄνδρας θηρητῆρας ἀμύνονται περὶ τέκνων
Il,12,171,ὣς οἵ γ’οὐκ ἐθέλουσι πυλάων καὶ δύ’ ἐόντε
Il,12,172,χάσσασθαι πρίν γ’ἠὲ κατακτάμεν ἠὲ ἁλῶναι
Il,12,173,ὣς ἔφατ’ οὐδὲ Διὸς πεῖθε φρένα ταῦτ’ ἀγορεύων
Il,12,174,Ἕκτορι γάρ οἱ θυμὸς ἐβούλετο κῦδος ὀρέξαι
Il,12,175,ἄλλοι δ’ἀμφ’ ἄλλῃσι μάχην ἐμάχοντο πύλῃσιν
Il,12,176,ἀργαλέον δέ με ταῦτα θεὸν ὣς πάντ’ ἀγορεῦσαι
Il,12,177,πάντῃ γὰρ περὶ τεῖχος ὀρώρει θεσπιδαὲς πῦρ
Il,12,178,λάϊνον Ἀργεῖοι δὲ καὶ ἀχνύμενοί περ ἀνάγκῃ
Il,12,179,νηῶν ἠμύνοντο θεοὶ δ’ἀκαχήατο θυμὸν
Il,12,180,πάντες ὅσοι Δαναοῖσι μάχης ἐπιτάρροθοι ἦσαν
Il,12,181,σὺν δ’ἔβαλον Λαπίθαι πόλεμον καὶ δηϊοτῆτα
Il,12,182,ἔνθ’ αὖ Πειριθόου υἱὸς κρατερὸς Πολυποίτης
Il,12,183,δουρὶ βάλεν Δάμασον κυνέης διὰ χαλκοπαρῄου
Il,12,184,οὐδ’ ἄρα χαλκείη κόρυς ἔσχεθεν ἀλλὰ διὰ πρὸ
Il,12,185,αἰχμὴ χαλκείη ῥῆξ’ ὀστέον ἐγκέφαλος δὲ
Il,12,186,ἔνδον ἅπας πεπάλακτο δάμασσε δέ μιν μεμαῶτα
Il,12,187,αὐτὰρ ἔπειτα Πύλωνα καὶ Ὄρμενον ἐξενάριξεν
Il,12,188,υἱὸν δ’Ἀντιμάχοιο Λεοντεὺς ὄζος Ἄρηος
Il,12,189,Ἱππόμαχον βάλε δουρὶ κατὰ ζωστῆρα τυχήσας
Il,12,190,αὖτις δ’ἐκ κολεοῖο ἐρυσσάμενος ξίφος ὀξὺ
Il,12,191,Ἀντιφάτην μὲν πρῶτον ἐπαΐξας δι’ ὁμίλου
Il,12,192,πλῆξ’ αὐτοσχεδίην ὃ δ’ἄρ’ ὕπτιος οὔδει ἐρείσθη
Il,12,193,αὐτὰρ ἔπειτα Μένωνα καὶ Ἰαμενὸν καὶ Ὀρέστην
Il,12,194,πάντας ἐπασσυτέρους πέλασε χθονὶ πουλυβοτείρῃ
Il,12,195,ὄφρ’ οἳ τοὺς ἐνάριζον ἀπ’ ἔντεα μαρμαίροντα
Il,12,196,τόφρ’ οἳ Πουλυδάμαντι καὶ Ἕκτορι κοῦροι ἕποντο
Il,12,197,οἳ πλεῖστοι καὶ ἄριστοι ἔσαν μέμασαν δὲ μάλιστα
Il,12,198,τεῖχός τε ῥήξειν καὶ ἐνιπρήσειν πυρὶ νῆας
Il,12,199,οἵ ῥ’ἔτι μερμήριζον ἐφεσταότες παρὰ τάφρῳ
Il,12,200,ὄρνις γάρ σφιν ἐπῆλθε περησέμεναι μεμαῶσιν
Il,12,201,αἰετὸς ὑψιπέτης ἐπ’ ἀριστερὰ λαὸν ἐέργων
Il,12,202,φοινήεντα δράκοντα φέρων ὀνύχεσσι πέλωρον
Il,12,203,ζωὸν ἔτ’ ἀσπαίροντα καὶ οὔ πω λήθετο χάρμης
Il,12,204,κόψε γὰρ αὐτὸν ἔχοντα κατὰ στῆθος παρὰ δειρὴν
Il,12,205,ἰδνωθεὶς ὀπίσω ὃ δ’ἀπὸ ἕθεν ἧκε χαμᾶζε
Il,12,206,ἀλγήσας ὀδύνῃσι μέσῳ δ’ἐνὶ κάββαλ’ ὁμίλῳ
Il,12,207,αὐτὸς δὲ κλάγξας πέτετο πνοιῇς ἀνέμοιο
Il,12,208,Τρῶες δ’ἐρρίγησαν ὅπως ἴδον αἰόλον ὄφιν
Il,12,209,κείμενον ἐν μέσσοισι Διὸς τέρας αἰγιόχοιο
Il,12,210,δὴ τότε Πουλυδάμας θρασὺν Ἕκτορα εἶπε παραστάς
Il,12,211,Ἕκτορ ἀεὶ μέν πώς μοι ἐπιπλήσσεις ἀγορῇσιν
Il,12,212,ἐσθλὰ φραζομένῳ ἐπεὶ οὐδὲ μὲν οὐδὲ ἔοικε
Il,12,213,δῆμον ἐόντα παρὲξ ἀγορευέμεν οὔτ’ ἐνὶ βουλῇ
Il,12,214,οὔτέ ποτ’ ἐν πολέμῳ σὸν δὲ κράτος αἰὲν ἀέξειν
Il,12,215,νῦν αὖτ’ ἐξερέω ὥς μοι δοκεῖ εἶναι ἄριστα
Il,12,216,μὴ ἴομεν Δαναοῖσι μαχησόμενοι περὶ νηῶν
Il,12,217,ὧδε γὰρ ἐκτελέεσθαι ὀΐομαι εἰ ἐτεόν γε
Il,12,218,Τρωσὶν ὅδ’ ὄρνις ἦλθε περησέμεναι μεμαῶσιν
Il,12,219,αἰετὸς ὑψιπέτης ἐπ’ ἀριστερὰ λαὸν ἐέργων
Il,12,220,φοινήεντα δράκοντα φέρων ὀνύχεσσι πέλωρον
Il,12,221,ζωόν ἄφαρ δ’ἀφέηκε πάρος φίλα οἰκί’ ἱκέσθαι
Il,12,222,οὐδ’ ἐτέλεσσε φέρων δόμεναι τεκέεσσιν ἑοῖσιν
Il,12,223,ὣς ἡμεῖς εἴ πέρ τε πύλας καὶ τεῖχος Ἀχαιῶν
Il,12,224,ῥηξόμεθα σθένεϊ μεγάλῳ εἴξωσι δ’Ἀχαιοί
Il,12,225,οὐ κόσμῳ παρὰ ναῦφιν ἐλευσόμεθ’ αὐτὰ κέλευθα
Il,12,226,πολλοὺς γὰρ Τρώων καταλείψομεν οὕς κεν Ἀχαιοὶ
Il,12,227,χαλκῷ δῃώσωσιν ἀμυνόμενοι περὶ νηῶν
Il,12,228,ὧδέ χ’ὑποκρίναιτο θεοπρόπος ὃς σάφα θυμῷ
Il,12,229,εἰδείη τεράων καί οἱ πειθοίατο λαοί
Il,12,230,τὸν δ’ἄρ’ ὑπόδρα ἰδὼν προσέφη κορυθαίολος Ἕκτωρ
Il,12,231,Πουλυδάμα σὺ μὲν οὐκ ἔτ’ ἐμοὶ φίλα ταῦτ’ ἀγορεύεις
Il,12,232,οἶσθα καὶ ἄλλον μῦθον ἀμείνονα τοῦδε νοῆσαι
Il,12,233,εἰ δ’ἐτεὸν δὴ τοῦτον ἀπὸ σπουδῆς ἀγορεύεις
Il,12,234,ἐξ ἄρα δή τοι ἔπειτα θεοὶ φρένας ὤλεσαν αὐτοί
Il,12,235,ὃς κέλεαι Ζηνὸς μὲν ἐριγδούποιο λαθέσθαι
Il,12,236,βουλέων ἅς τέ μοι αὐτὸς ὑπέσχετο καὶ κατένευσε
Il,12,237,τύνη δ’οἰωνοῖσι τανυπτερύγεσσι κελεύεις
Il,12,238,πείθεσθαι τῶν οὔ τι μετατρέπομ’ οὐδ’ ἀλεγίζω
Il,12,239,εἴτ’ ἐπὶ δεξί’ ἴωσι πρὸς ἠῶ τ’ἠέλιόν τε
Il,12,240,εἴτ’ ἐπ’ ἀριστερὰ τοί γε ποτὶ ζόφον ἠερόεντα
Il,12,241,ἡμεῖς δὲ μεγάλοιο Διὸς πειθώμεθα βουλῇ
Il,12,242,ὃς πᾶσι θνητοῖσι καὶ ἀθανάτοισιν ἀνάσσει
Il,12,243,εἷς οἰωνὸς ἄριστος ἀμύνεσθαι περὶ πάτρης
Il,12,244,τίπτε σὺ δείδοικας πόλεμον καὶ δηϊοτῆτα;
Il,12,245,εἴ περ γάρ τ’ἄλλοι γε περὶ κτεινώμεθα πάντες
Il,12,246,νηυσὶν ἐπ’ Ἀργείων σοὶ δ’οὐ δέος ἔστ’ ἀπολέσθαι
Il,12,247,οὐ γάρ τοι κραδίη μενεδήϊος οὐδὲ μαχήμων
Il,12,248,εἰ δὲ σὺ δηϊοτῆτος ἀφέξεαι ἠέ τιν’ ἄλλον
Il,12,249,παρφάμενος ἐπέεσσιν ἀποτρέψεις πολέμοιο
Il,12,250,αὐτίκ’ ἐμῷ ὑπὸ δουρὶ τυπεὶς ἀπὸ θυμὸν ὀλέσσεις
Il,12,251,ὣς ἄρα φωνήσας ἡγήσατο τοὶ δ’ἅμ’ ἕποντο
Il,12,252,ἠχῇ θεσπεσίῃ ἐπὶ δὲ Ζεὺς τερπικέραυνος
Il,12,253,ὦρσεν ἀπ’ Ἰδαίων ὀρέων ἀνέμοιο θύελλαν
Il,12,254,ἥ ῥ’ἰθὺς νηῶν κονίην φέρεν αὐτὰρ Ἀχαιῶν
Il,12,255,θέλγε νόον Τρωσὶν δὲ καὶ Ἕκτορι κῦδος ὄπαζε
Il,12,256,τοῦ περ δὴ τεράεσσι πεποιθότες ἠδὲ βίηφι
Il,12,257,ῥήγνυσθαι μέγα τεῖχος Ἀχαιῶν πειρήτιζον
Il,12,258,κρόσσας μὲν πύργων ἔρυον καὶ ἔρειπον ἐπάλξεις
Il,12,259,στήλας τε προβλῆτας ἐμόχλεον ἃς ἄρ’ Ἀχαιοὶ
Il,12,260,πρώτας ἐν γαίῃ θέσαν ἔμμεναι ἔχματα πύργων
Il,12,261,τὰς οἵ γ’αὐέρυον ἔλποντο δὲ τεῖχος Ἀχαιῶν
Il,12,262,ῥήξειν οὐδέ νύ πω Δαναοὶ χάζοντο κελεύθου
Il,12,263,ἀλλ’ οἵ γε ῥινοῖσι βοῶν φράξαντες ἐπάλξεις
Il,12,264,βάλλον ἀπ’ αὐτάων δηίους ὑπὸ τεῖχος ἰόντας
Il,12,265,ἀμφοτέρω δ’Αἴαντε κελευτιόωντ’ ἐπὶ πύργων
Il,12,266,πάντοσε φοιτήτην μένος ὀτρύνοντες Ἀχαιῶν
Il,12,267,ἄλλον μειλιχίοις ἄλλον στερεοῖς ἐπέεσσι
Il,12,268,νείκεον ὅν τινα πάγχυ μάχης μεθιέντα ἴδοιεν
Il,12,269,ὦ φίλοι Ἀργείων ὅς τ’ἔξοχος ὅς τε μεσήεις
Il,12,270,ὅς τε χερειότερος ἐπεὶ οὔ πω πάντες ὁμοῖοι
Il,12,271,ἀνέρες ἐν πολέμῳ νῦν ἔπλετο ἔργον ἅπασι
Il,12,272,καὶ δ’αὐτοὶ τόδε που γιγνώσκετε μή τις ὀπίσσω
Il,12,273,τετράφθω ποτὶ νῆας ὁμοκλητῆρος ἀκούσας
Il,12,274,ἀλλὰ πρόσω ἵεσθε καὶ ἀλλήλοισι κέλεσθε
Il,12,275,αἴ κε Ζεὺς δώῃσιν Ὀλύμπιος ἀστεροπητὴς
Il,12,276,νεῖκος ἀπωσαμένους δηίους προτὶ ἄστυ δίεσθαι
Il,12,277,ὣς τώ γε προβοῶντε μάχην ὄτρυνον Ἀχαιῶν
Il,12,278,τῶν δ’ὥς τε νιφάδες χιόνος πίπτωσι θαμειαὶ
Il,12,279,ἤματι χειμερίῳ ὅτε τ’ὤρετο μητίετα Ζεὺς
Il,12,280,νιφέμεν ἀνθρώποισι πιφαυσκόμενος τὰ ἃ κῆλα
Il,12,281,κοιμήσας δ’ἀνέμους χέει ἔμπεδον ὄφρα καλύψῃ
Il,12,282,ὑψηλῶν ὀρέων κορυφὰς καὶ πρώονας ἄκρους
Il,12,283,καὶ πεδία λωτοῦντα καὶ ἀνδρῶν πίονα ἔργα
Il,12,284,καί τ’ἐφ’ ἁλὸς πολιῆς κέχυται λιμέσιν τε καὶ ἀκταῖς
Il,12,285,κῦμα δέ μιν προσπλάζον ἐρύκεται ἄλλά τε πάντα
Il,12,286,εἴλυται καθύπερθ’ ὅτ’ ἐπιβρίσῃ Διὸς ὄμβρος
Il,12,287,ὣς τῶν ἀμφοτέρωσε λίθοι πωτῶντο θαμειαί
Il,12,288,αἱ μὲν ἄρ’ ἐς Τρῶας αἱ δ’ἐκ Τρώων ἐς Ἀχαιούς
Il,12,289,βαλλομένων τὸ δὲ τεῖχος ὕπερ πᾶν δοῦπος ὀρώρει
Il,12,290,οὐδ’ ἄν πω τότε γε Τρῶες καὶ φαίδιμος Ἕκτωρ
Il,12,291,τείχεος ἐρρήξαντο πύλας καὶ μακρὸν ὀχῆα
Il,12,292,εἰ μὴ ἄρ’ υἱὸν ἑὸν Σαρπηδόνα μητίετα Ζεὺς
Il,12,293,ὦρσεν ἐπ’ Ἀργείοισι λέονθ’ ὣς βουσὶν ἕλιξιν
Il,12,294,αὐτίκα δ’ἀσπίδα μὲν πρόσθ’ ἔσχετο πάντοσ’ ἐΐσην
Il,12,295,καλὴν χαλκείην ἐξήλατον ἣν ἄρα χαλκεὺς
Il,12,296,ἤλασεν ἔντοσθεν δὲ βοείας ῥάψε θαμειὰς
Il,12,297,χρυσείῃς ῥάβδοισι διηνεκέσιν περὶ κύκλον
Il,12,298,τὴν ἄρ’ ὅ γε πρόσθε σχόμενος δύο δοῦρε τινάσσων
Il,12,299,βῆ ῥ’ἴμεν ὥς τε λέων ὀρεσίτροφος ὅς τ’ἐπιδευὴς
Il,12,300,δηρὸν ἔῃ κρειῶν κέλεται δέ ἑ θυμὸς ἀγήνωρ
Il,12,301,μήλων πειρήσοντα καὶ ἐς πυκινὸν δόμον ἐλθεῖν
Il,12,302,εἴ περ γάρ χ’εὕρῃσι παρ’ αὐτόφι βώτορας ἄνδρας
Il,12,303,σὺν κυσὶ καὶ δούρεσσι φυλάσσοντας περὶ μῆλα
Il,12,304,οὔ ῥά τ’ἀπείρητος μέμονε σταθμοῖο δίεσθαι
Il,12,305,ἀλλ’ ὅ γ’ἄρ’ ἢ ἥρπαξε μετάλμενος ἠὲ καὶ αὐτὸς
Il,12,306,ἔβλητ’ ἐν πρώτοισι θοῆς ἀπὸ χειρὸς ἄκοντι
Il,12,307,ὥς ῥα τότ’ ἀντίθεον Σαρπηδόνα θυμὸς ἀνῆκε
Il,12,308,τεῖχος ἐπαΐξαι διά τε ῥήξασθαι ἐπάλξεις
Il,12,309,αὐτίκα δὲ Γλαῦκον προσέφη παῖδ’ Ἱππολόχοιο
Il,12,310,Γλαῦκε τί ἢ δὴ νῶϊ τετιμήμεσθα μάλιστα
Il,12,311,ἕδρῃ τε κρέασίν τε ἰδὲ πλείοις δεπάεσσιν
Il,12,312,ἐν Λυκίῃ πάντες δὲ θεοὺς ὣς εἰσορόωσι
Il,12,313,καὶ τέμενος νεμόμεσθα μέγα Ξάνθοιο παρ’ ὄχθας
Il,12,314,καλὸν φυταλιῆς καὶ ἀρούρης πυροφόροιο;
Il,12,315,τὼ νῦν χρὴ Λυκίοισι μέτα πρώτοισιν ἐόντας
Il,12,316,ἑστάμεν ἠδὲ μάχης καυστείρης ἀντιβολῆσαι
Il,12,317,ὄφρά τις ὧδ’ εἴπῃ Λυκίων πύκα θωρηκτάων
Il,12,318,οὐ μὰν ἀκλεέες Λυκίην κάτα κοιρανέουσιν
Il,12,319,ἡμέτεροι βασιλῆες ἔδουσί τε πίονα μῆλα
Il,12,320,οἶνόν τ’ἔξαιτον μελιηδέα ἀλλ’ ἄρα καὶ ἲς
Il,12,321,ἐσθλή ἐπεὶ Λυκίοισι μέτα πρώτοισι μάχονται
Il,12,322,ὦ πέπον εἰ μὲν γὰρ πόλεμον περὶ τόνδε φυγόντε
Il,12,323,αἰεὶ δὴ μέλλοιμεν ἀγήρω τ’ἀθανάτω τε
Il,12,324,ἔσσεσθ’ οὔτέ κεν αὐτὸς ἐνὶ πρώτοισι μαχοίμην
Il,12,325,οὔτέ κε σὲ στέλλοιμι μάχην ἐς κυδιάνειραν
Il,12,326,νῦν δ’ἔμπης γὰρ κῆρες ἐφεστᾶσιν θανάτοιο
Il,12,327,μυρίαι ἃς οὐκ ἔστι φυγεῖν βροτὸν οὐδ’ ὑπαλύξαι
Il,12,328,ἴομεν ἠέ τῳ εὖχος ὀρέξομεν ἠέ τις ἡμῖν
Il,12,329,ὣς ἔφατ’ οὐδὲ Γλαῦκος ἀπετράπετ’ οὐδ’ ἀπίθησε
Il,12,330,τὼ δ’ἰθὺς βήτην Λυκίων μέγα ἔθνος ἄγοντε
Il,12,331,τοὺς δὲ ἰδὼν ῥίγησ’ υἱὸς Πετεῶο Μενεσθεύς
Il,12,332,τοῦ γὰρ δὴ πρὸς πύργον ἴσαν κακότητα φέροντες
Il,12,333,πάπτηνεν δ’ἀνὰ πύργον Ἀχαιῶν εἴ τιν’ ἴδοιτο
Il,12,334,ἡγεμόνων ὅς τίς οἱ ἀρὴν ἑτάροισιν ἀμύναι
Il,12,335,ἐς δ’ἐνόησ’ Αἴαντε δύω πολέμου ἀκορήτω
Il,12,336,ἑσταότας Τεῦκρόν τε νέον κλισίηθεν ἰόντα
Il,12,337,ἐγγύθεν ἀλλ’ οὔ πώς οἱ ἔην βώσαντι γεγωνεῖν
Il,12,338,τόσσος γὰρ κτύπος ἦεν ἀϋτὴ δ’οὐρανὸν ἷκε
Il,12,339,βαλλομένων σακέων τε καὶ ἱπποκόμων τρυφαλειῶν
Il,12,340,καὶ πυλέων πᾶσαι γὰρ ἐπώχατο τοὶ δὲ κατ’ αὐτὰς
Il,12,341,ἱστάμενοι πειρῶντο βίῃ ῥήξαντες ἐσελθεῖν
Il,12,342,αἶψα δ’ἐπ’ Αἴαντα προΐει κήρυκα Θοώτην
Il,12,343,ἔρχεο δῖε Θοῶτα θέων Αἴαντα κάλεσσον
Il,12,344,ἀμφοτέρω μὲν μᾶλλον ὃ γάρ κ’ὄχ’ ἄριστον ἁπάντων
Il,12,345,εἴη ἐπεὶ τάχα τῇδε τετεύξεται αἰπὺς ὄλεθρος
Il,12,346,ὧδε γὰρ ἔβρισαν Λυκίων ἀγοί οἳ τὸ πάρος περ
Il,12,347,ζαχρηεῖς τελέθουσι κατὰ κρατερὰς ὑσμίνας
Il,12,348,εἰ δέ σφιν καὶ κεῖθι πόνος καὶ νεῖκος ὄρωρεν
Il,12,349,ἀλλά περ οἶος ἴτω Τελαμώνιος ἄλκιμος Αἴας
Il,12,350,καί οἱ Τεῦκρος ἅμα σπέσθω τόξων ἐῢ εἰδώς
Il,12,351,ὣς ἔφατ’ οὐδ’ ἄρα οἱ κῆρυξ ἀπίθησεν ἀκούσας
Il,12,352,βῆ δὲ θέειν παρὰ τεῖχος Ἀχαιῶν χαλκοχιτώνων
Il,12,353,στῆ δὲ παρ’ Αἰάντεσσι κιών εἶθαρ δὲ προσηύδα
Il,12,354,Αἴαντ’ Ἀργείων ἡγήτορε χαλκοχιτώνων
Il,12,355,ἠνώγει Πετεῶο διοτρεφέος φίλος υἱὸς
Il,12,356,κεῖσ’ ἴμεν ὄφρα πόνοιο μίνυνθά περ ἀντιάσητον
Il,12,357,ἀμφοτέρω μὲν μᾶλλον ὃ γάρ κ’ὄχ’ ἄριστον ἁπάντων
Il,12,358,εἴη ἐπεὶ τάχα κεῖθι τετεύξεται αἰπὺς ὄλεθρος
Il,12,359,ὧδε γὰρ ἔβρισαν Λυκίων ἀγοί οἳ τὸ πάρος περ
Il,12,360,ζαχρηεῖς τελέθουσι κατὰ κρατερὰς ὑσμίνας
Il,12,361,εἰ δὲ καὶ ἐνθάδε περ πόλεμος καὶ νεῖκος ὄρωρεν
Il,12,362,ἀλλά περ οἶος ἴτω Τελαμώνιος ἄλκιμος Αἴας
Il,12,363,καί οἱ Τεῦκρος ἅμα σπέσθω τόξων ἐῢ εἰδώς
Il,12,364,ὣς ἔφατ’ οὐδ’ ἀπίθησε μέγας Τελαμώνιος Αἴας
Il,12,365,αὐτίκ’ Ὀϊλιάδην ἔπεα πτερόεντα προσηύδα
Il,12,366,Αἶαν σφῶϊ μὲν αὖθι σὺ καὶ κρατερὸς Λυκομήδης
Il,12,367,ἑσταότες Δαναοὺς ὀτρύνετον ἶφι μάχεσθαι
Il,12,368,αὐτὰρ ἐγὼ κεῖσ’ εἶμι καὶ ἀντιόω πολέμοιο
Il,12,369,αἶψα δ’ἐλεύσομαι αὖτις ἐπὴν εὖ τοῖς ἐπαμύνω
Il,12,370,ὣς ἄρα φωνήσας ἀπέβη Τελαμώνιος Αἴας
Il,12,371,καί οἱ Τεῦκρος ἅμ’ ᾖε κασίγνητος καὶ ὄπατρος
Il,12,372,τοῖς δ’ἅμα Πανδίων Τεύκρου φέρε καμπύλα τόξα
Il,12,373,εὖτε Μενεσθῆος μεγαθύμου πύργον ἵκοντο
Il,12,374,τείχεος ἐντὸς ἰόντες ἐπειγομένοισι δ’ἵκοντο
Il,12,375,οἳ δ’ἐπ’ ἐπάλξεις βαῖνον ἐρεμνῇ λαίλαπι ἶσοι
Il,12,376,ἴφθιμοι Λυκίων ἡγήτορες ἠδὲ μέδοντες
Il,12,377,σὺν δ’ἐβάλοντο μάχεσθαι ἐναντίον ὦρτο δ’ἀϋτή
Il,12,378,Αἴας δὲ πρῶτος Τελαμώνιος ἄνδρα κατέκτα
Il,12,379,Σαρπήδοντος ἑταῖρον Ἐπικλῆα μεγάθυμον
Il,12,380,μαρμάρῳ ὀκριόεντι βαλών ὅ ῥα τείχεος ἐντὸς
Il,12,381,κεῖτο μέγας παρ’ ἔπαλξιν ὑπέρτατος οὐδέ κέ μιν ῥέα
Il,12,382,χείρεσσ’ ἀμφοτέρῃς ἔχοι ἀνὴρ οὐδὲ μάλ’ ἡβῶν
Il,12,383,οἷοι νῦν βροτοί εἰσ’ ὃ δ’ἄρ’ ὑψόθεν ἔμβαλ’ ἀείρας
Il,12,384,θλάσσε δὲ τετράφαλον κυνέην σὺν δ’ὀστέ’ ἄραξε
Il,12,385,πάντ’ ἄμυδις κεφαλῆς ὃ δ’ἄρ’ ἀρνευτῆρι ἐοικὼς
Il,12,386,κάππεσ’ ἀφ’ ὑψηλοῦ πύργου λίπε δ’ὀστέα θυμός
Il,12,387,Τεῦκρος δὲ Γλαῦκον κρατερὸν παῖδ’ Ἱππολόχοιο
Il,12,388,ἰῷ ἐπεσσύμενον βάλε τείχεος ὑψηλοῖο
Il,12,389,ᾗ ῥ’ἴδε γυμνωθέντα βραχίονα παῦσε δὲ χάρμης
Il,12,390,ἂψ δ’ἀπὸ τείχεος ἆλτο λαθών ἵνα μή τις Ἀχαιῶν
Il,12,391,βλήμενον ἀθρήσειε καὶ εὐχετόῳτ’ ἐπέεσσι
Il,12,392,Σαρπήδοντι δ’ἄχος γένετο Γλαύκου ἀπιόντος
Il,12,393,αὐτίκ’ ἐπεί τ’ἐνόησεν ὅμως δ’οὐ λήθετο χάρμης
Il,12,394,ἀλλ’ ὅ γε Θεστορίδην Ἀλκμάονα δουρὶ τυχήσας
Il,12,395,νύξ’ ἐκ δ’ἔσπασεν ἔγχος ὃ δ’ἑσπόμενος πέσε δουρὶ
Il,12,396,πρηνής ἀμφὶ δέ οἱ βράχε τεύχεα ποικίλα χαλκῷ
Il,12,397,Σαρπηδὼν δ’ἄρ’ ἔπαλξιν ἑλὼν χερσὶ στιβαρῇσιν
Il,12,398,ἕλχ’ ἣ δ’ἕσπετο πᾶσα διαμπερές αὐτὰρ ὕπερθε
Il,12,399,τεῖχος ἐγυμνώθη πολέεσσι δὲ θῆκε κέλευθον
Il,12,400,τὸν δ’Αἴας καὶ Τεῦκρος ὁμαρτήσανθ’ ὃ μὲν ἰῷ
Il,12,401,βεβλήκει τελαμῶνα περὶ στήθεσσι φαεινὸν
Il,12,402,ἀσπίδος ἀμφιβρότης ἀλλὰ Ζεὺς κῆρας ἄμυνε
Il,12,403,παιδὸς ἑοῦ μὴ νηυσὶν ἔπι πρύμνῃσι δαμείη
Il,12,404,Αἴας δ’ἀσπίδα νύξεν ἐπάλμενος οὐδὲ διὰ πρὸ
Il,12,405,ἤλυθεν ἐγχείη στυφέλιξε δέ μιν μεμαῶτα
Il,12,406,χώρησεν δ’ἄρα τυτθὸν ἐπάλξιος οὐδ’ ὅ γε πάμπαν
Il,12,407,χάζετ’ ἐπεί οἱ θυμὸς ἐέλπετο κῦδος ἀρέσθαι
Il,12,408,κέκλετο δ’ἀντιθέοισιν ἑλιξάμενος Λυκίοισιν
Il,12,409,ὦ Λύκιοι τί τ’ἄρ’ ὧδε μεθίετε θούριδος ἀλκῆς;
Il,12,410,ἀργαλέον δέ μοί ἐστι καὶ ἰφθίμῳ περ ἐόντι
Il,12,411,μούνῳ ῥηξαμένῳ θέσθαι παρὰ νηυσὶ κέλευθον
Il,12,412,ἀλλ’ ἐφομαρτεῖτε πλεόνων δέ τι ἔργον ἄμεινον
Il,12,413,ὣς ἔφαθ’ οἳ δὲ ἄνακτος ὑποδείσαντες ὁμοκλὴν
Il,12,414,μᾶλλον ἐπέβρισαν βουληφόρον ἀμφὶ ἄνακτα
Il,12,415,Ἀργεῖοι δ’ἑτέρωθεν ἐκαρτύναντο φάλαγγας
Il,12,416,τείχεος ἔντοσθεν μέγα δέ σφισι φαίνετο ἔργον
Il,12,417,οὔτε γὰρ ἴφθιμοι Λύκιοι Δαναῶν ἐδύναντο
Il,12,418,τεῖχος ῥηξάμενοι θέσθαι παρὰ νηυσὶ κέλευθον
Il,12,419,οὔτέ ποτ’ αἰχμηταὶ Δαναοὶ Λυκίους ἐδύναντο
Il,12,420,τείχεος ἂψ ὤσασθαι ἐπεὶ τὰ πρῶτα πέλασθεν
Il,12,421,ἀλλ’ ὥς τ’ἀμφ’ οὔροισι δύ’ ἀνέρε δηριάασθον
Il,12,422,μέτρ’ ἐν χερσὶν ἔχοντες ἐπιξύνῳ ἐν ἀρούρῃ
Il,12,423,ὥ τ’ὀλίγῳ ἐνὶ χώρῳ ἐρίζητον περὶ ἴσης
Il,12,424,ὣς ἄρα τοὺς διέεργον ἐπάλξιες οἳ δ’ὑπὲρ αὐτέων
Il,12,425,δῄουν ἀλλήλων ἀμφὶ στήθεσσι βοείας
Il,12,426,ἀσπίδας εὐκύκλους λαισήϊά τε πτερόεντα
Il,12,427,πολλοὶ δ’οὐτάζοντο κατὰ χρόα νηλέϊ χαλκῷ
Il,12,428,ἠμὲν ὅτεῳ στρεφθέντι μετάφρενα γυμνωθείη
Il,12,429,μαρναμένων πολλοὶ δὲ διαμπερὲς ἀσπίδος αὐτῆς
Il,12,430,πάντῃ δὴ πύργοι καὶ ἐπάλξιες αἵματι φωτῶν
Il,12,431,ἐρράδατ’ ἀμφοτέρωθεν ἀπὸ Τρώων καὶ Ἀχαιῶν
Il,12,432,ἀλλ’ οὐδ’ ὧς ἐδύναντο φόβον ποιῆσαι Ἀχαιῶν
Il,12,433,ἀλλ’ ἔχον ὥς τε τάλαντα γυνὴ χερνῆτις ἀληθής
Il,12,434,ἥ τε σταθμὸν ἔχουσα καὶ εἴριον ἀμφὶς ἀνέλκει
Il,12,435,ἰσάζουσ’ ἵνα παισὶν ἀεικέα μισθὸν ἄρηται
Il,12,436,ὣς μὲν τῶν ἐπὶ ἶσα μάχη τέτατο πτόλεμός τε
Il,12,437,πρίν γ’ὅτε δὴ Ζεὺς κῦδος ὑπέρτερον Ἕκτορι δῶκε
Il,12,438,Πριαμίδῃ ὃς πρῶτος ἐσήλατο τεῖχος Ἀχαιῶν
Il,12,439,ἤϋσεν δὲ διαπρύσιον Τρώεσσι γεγωνώς
Il,12,440,ὄρνυσθ’ ἱππόδαμοι Τρῶες ῥήγνυσθε δὲ τεῖχος
Il,12,441,Ἀργείων καὶ νηυσὶν ἐνίετε θεσπιδαὲς πῦρ
Il,12,442,ὣς φάτ’ ἐποτρύνων οἳ δ’οὔασι πάντες ἄκουον
Il,12,443,ἴθυσαν δ’ἐπὶ τεῖχος ἀολλέες οἳ μὲν ἔπειτα
Il,12,444,κροσσάων ἐπέβαινον ἀκαχμένα δούρατ’ ἔχοντες
Il,12,445,Ἕκτωρ δ’ἁρπάξας λᾶαν φέρεν ὅς ῥα πυλάων
Il,12,446,ἑστήκει πρόσθε πρυμνὸς παχύς αὐτὰρ ὕπερθεν
Il,12,447,ὀξὺς ἔην τὸν δ’οὔ κε δύ’ ἀνέρε δήμου ἀρίστω
Il,12,448,ῥηϊδίως ἐπ’ ἄμαξαν ἀπ’ οὔδεος ὀχλίσσειαν
Il,12,449,οἷοι νῦν βροτοί εἰσ’ ὃ δέ μιν ῥέα πάλλε καὶ οἶος
Il,12,450,τόν οἱ ἐλαφρὸν ἔθηκε Κρόνου πάϊς ἀγκυλομήτεω
Il,12,451,ὡς δ’ὅτε ποιμὴν ῥεῖα φέρει πόκον ἄρσενος οἰὸς
Il,12,452,χειρὶ λαβὼν ἑτέρῃ ὀλίγον τέ μιν ἄχθος ἐπείγει
Il,12,453,ὣς Ἕκτωρ ἰθὺς σανίδων φέρε λᾶαν ἀείρας
Il,12,454,αἵ ῥα πύλας εἴρυντο πύκα στιβαρῶς ἀραρυίας
Il,12,455,δικλίδας ὑψηλάς δοιοὶ δ’ἔντοσθεν ὀχῆες
Il,12,456,εἶχον ἐπημοιβοί μία δὲ κληῒς ἐπαρήρει
Il,12,457,στῆ δὲ μάλ’ ἐγγὺς ἰών καὶ ἐρεισάμενος βάλε μέσσας
Il,12,458,εὖ διαβάς ἵνα μή οἱ ἀφαυρότερον βέλος εἴη
Il,12,459,ῥῆξε δ’ἀπ’ ἀμφοτέρους θαιρούς πέσε δὲ λίθος εἴσω
Il,12,460,βριθοσύνῃ μέγα δ’ἀμφὶ πύλαι μύκον οὐδ’ ἄρ’ ὀχῆες
Il,12,461,ἐσχεθέτην σανίδες δὲ διέτμαγεν ἄλλυδις ἄλλη
Il,12,462,λᾶος ὑπὸ ῥιπῆς ὃ δ’ἄρ’ ἔσθορε φαίδιμος Ἕκτωρ
Il,12,463,νυκτὶ θοῇ ἀτάλαντος ὑπώπια λάμπε δὲ χαλκῷ
Il,12,464,σμερδαλέῳ τὸν ἕεστο περὶ χροΐ δοιὰ δὲ χερσὶ
Il,12,465,δοῦρ’ ἔχεν οὔ κέν τίς μιν ἐρύκακεν ἀντιβολήσας
Il,12,466,νόσφι θεῶν ὅτ’ ἐσᾶλτο πύλας πυρὶ δ’ὄσσε δεδήει
Il,12,467,κέκλετο δὲ Τρώεσσιν ἑλιξάμενος καθ’ ὅμιλον
Il,12,468,τεῖχος ὑπερβαίνειν τοὶ δ’ὀτρύνοντι πίθοντο
Il,12,469,αὐτίκα δ’οἳ μὲν τεῖχος ὑπέρβασαν οἳ δὲ κατ’ αὐτὰς
Il,12,470,ποιητὰς ἐσέχυντο πύλας Δαναοὶ δὲ φόβηθεν
Il,12,471,νῆας ἀνὰ γλαφυράς ὅμαδος δ’ἀλίαστος ἐτύχθη
Il,13,1,Ζεὺς δ’ἐπεὶ οὖν Τρῶάς τε καὶ Ἕκτορα νηυσὶ πέλασσε
Il,13,2,τοὺς μὲν ἔα παρὰ τῇσι πόνον τ’ἐχέμεν καὶ ὀϊζὺν
Il,13,3,νωλεμέως αὐτὸς δὲ πάλιν τρέπεν ὄσσε φαεινὼ
Il,13,4,νόσφιν ἐφ’ ἱπποπόλων Θρῃκῶν καθορώμενος αἶαν
Il,13,5,Μυσῶν τ’ἀγχεμάχων καὶ ἀγαυῶν ἱππημολγῶν
Il,13,6,γλακτοφάγων Ἀβίων τε δικαιοτάτων ἀνθρώπων
Il,13,7,ἐς Τροίην δ’οὐ πάμπαν ἔτι τρέπεν ὄσσε φαεινώ
Il,13,8,οὐ γὰρ ὅ γ’ἀθανάτων τινα ἔλπετο ὃν κατὰ θυμὸν
Il,13,9,ἐλθόντ’ ἢ Τρώεσσιν ἀρηξέμεν ἢ Δαναοῖσιν
Il,13,10,οὐδ’ ἀλαοσκοπιὴν εἶχε κρείων ἐνοσίχθων
Il,13,11,καὶ γὰρ ὃ θαυμάζων ἧστο πτόλεμόν τε μάχην τε
Il,13,12,ὑψοῦ ἐπ’ ἀκροτάτης κορυφῆς Σάμου ὑληέσσης
Il,13,13,Θρηϊκίης ἔνθεν γὰρ ἐφαίνετο πᾶσα μὲν Ἴδη
Il,13,14,φαίνετο δὲ Πριάμοιο πόλις καὶ νῆες Ἀχαιῶν
Il,13,15,ἔνθ’ ἄρ’ ὅ γ’ἐξ ἁλὸς ἕζετ’ ἰών ἐλέαιρε δ’Ἀχαιοὺς
Il,13,16,Τρωσὶν δαμναμένους Διὶ δὲ κρατερῶς ἐνεμέσσα
Il,13,17,αὐτίκα δ’ἐξ ὄρεος κατεβήσετο παιπαλόεντος
Il,13,18,κραιπνὰ ποσὶ προβιβάς τρέμε δ’οὔρεα μακρὰ καὶ ὕλη
Il,13,19,ποσσὶν ὑπ’ ἀθανάτοισι Ποσειδάωνος ἰόντος
Il,13,20,τρὶς μὲν ὀρέξατ’ ἰών τὸ δὲ τέτρατον ἵκετο τέκμωρ
Il,13,21,Αἰγάς ἔνθα δέ οἱ κλυτὰ δώματα βένθεσι λίμνης
Il,13,22,χρύσεα μαρμαίροντα τετεύχαται ἄφθιτα αἰεί
Il,13,23,ἔνθ’ ἐλθὼν ὑπ’ ὄχεσφι τιτύσκετο χαλκόποδ’ ἵππω
Il,13,24,ὠκυπέτα χρυσέῃσιν ἐθείρῃσιν κομόωντε
Il,13,25,χρυσὸν δ’αὐτὸς ἔδυνε περὶ χροΐ γέντο δ’ἱμάσθλην
Il,13,26,χρυσείην εὔτυκτον ἑοῦ δ’ἐπεβήσετο δίφρου
Il,13,27,βῆ δ’ἐλάαν ἐπὶ κύματ’ ἄταλλε δὲ κήτε’ ὑπ’ αὐτοῦ
Il,13,28,πάντοθεν ἐκ κευθμῶν οὐδ’ ἠγνοίησεν ἄνακτα
Il,13,29,γηθοσύνῃ δὲ θάλασσα διίστατο τοὶ δὲ πέτοντο
Il,13,30,ῥίμφα μάλ’ οὐδ’ ὑπένερθε διαίνετο χάλκεος ἄξων
Il,13,31,τὸν δ’ἐς Ἀχαιῶν νῆας ἐΰσκαρθμοι φέρον ἵπποι
Il,13,32,ἔστι δέ τι σπέος εὐρὺ βαθείης βένθεσι λίμνης
Il,13,33,μεσσηγὺς Τενέδοιο καὶ Ἴμβρου παιπαλοέσσης
Il,13,34,ἔνθ’ ἵππους ἔστησε Ποσειδάων ἐνοσίχθων
Il,13,35,λύσας ἐξ ὀχέων παρὰ δ’ἀμβρόσιον βάλεν εἶδαρ
Il,13,36,ἔδμεναι ἀμφὶ δὲ ποσσὶ πέδας ἔβαλε χρυσείας
Il,13,37,ἀρρήκτους ἀλύτους ὄφρ’ ἔμπεδον αὖθι μένοιεν
Il,13,38,νοστήσαντα ἄνακτα ὃ δ’ἐς στρατὸν ᾤχετ’ Ἀχαιῶν
Il,13,39,Τρῶες δὲ φλογὶ ἶσοι ἀολλέες ἠὲ θυέλλῃ
Il,13,40,Ἕκτορι Πριαμίδῃ ἄμοτον μεμαῶτες ἕποντο
Il,13,41,ἄβρομοι αὐΐαχοι ἔλποντο δὲ νῆας Ἀχαιῶν
Il,13,42,αἱρήσειν κτενέειν δὲ παρ’ αὐτόθι πάντας ἀρίστους
Il,13,43,ἀλλὰ Ποσειδάων γαιήοχος ἐννοσίγαιος
Il,13,44,Ἀργείους ὄτρυνε βαθείης ἐξ ἁλὸς ἐλθὼν
Il,13,45,εἰσάμενος Κάλχαντι δέμας καὶ ἀτειρέα φωνήν
Il,13,46,Αἴαντε πρώτω προσέφη μεμαῶτε καὶ αὐτώ
Il,13,47,Αἴαντε σφὼ μέν τε σαώσετε λαὸν Ἀχαιῶν
Il,13,48,ἀλκῆς μνησαμένω μὴ δὲ κρυεροῖο φόβοιο
Il,13,49,ἄλλῃ μὲν γὰρ ἔγωγ’ οὐ δείδια χεῖρας ἀάπτους
Il,13,50,Τρώων οἳ μέγα τεῖχος ὑπερκατέβησαν ὁμίλῳ
Il,13,51,ἕξουσιν γὰρ πάντας ἐϋκνήμιδες Ἀχαιοί
Il,13,52,τῇ δὲ δὴ αἰνότατον περιδείδια μή τι πάθωμεν
Il,13,53,ᾗ ῥ’ὅ γ’ὁ λυσσώδης φλογὶ εἴκελος ἡγεμονεύει
Il,13,54,Ἕκτωρ ὃς Διὸς εὔχετ’ ἐρισθενέος πάϊς εἶναι
Il,13,55,σφῶϊν δ’ὧδε θεῶν τις ἐνὶ φρεσὶ ποιήσειεν
Il,13,56,αὐτώ θ’ἑστάμεναι κρατερῶς καὶ ἀνωγέμεν ἄλλους
Il,13,57,τώ κε καὶ ἐσσύμενόν περ ἐρωήσαιτ’ ἀπὸ νηῶν
Il,13,58,ὠκυπόρων εἰ καί μιν Ὀλύμπιος αὐτὸς ἐγείρει
Il,13,59,ἦ καὶ σκηπανίῳ γαιήοχος ἐννοσίγαιος
Il,13,60,ἀμφοτέρω κεκόπων πλῆσεν μένεος κρατεροῖο
Il,13,61,γυῖα δ’ἔθηκεν ἐλαφρὰ πόδας καὶ χεῖρας ὕπερθεν
Il,13,62,αὐτὸς δ’ὥς τ’ἴρηξ ὠκύπτερος ὦρτο πέτεσθαι
Il,13,63,ὅς ῥά τ’ἀπ’ αἰγίλιπος πέτρης περιμήκεος ἀρθεὶς
Il,13,64,ὁρμήσῃ πεδίοιο διώκειν ὄρνεον ἄλλο
Il,13,65,ὣς ἀπὸ τῶν ἤϊξε Ποσειδάων ἐνοσίχθων
Il,13,66,τοῖιν δ’ἔγνω πρόσθεν Ὀϊλῆος ταχὺς Αἴας
Il,13,67,αἶψα δ’ἄρ’ Αἴαντα προσέφη Τελαμώνιον υἱόν
Il,13,68,Αἶαν ἐπεί τις νῶϊ θεῶν οἳ Ὄλυμπον ἔχουσι
Il,13,69,μάντεϊ εἰδόμενος κέλεται παρὰ νηυσὶ μάχεσθαι
Il,13,70,οὐδ’ ὅ γε Κάλχας ἐστὶ θεοπρόπος οἰωνιστής
Il,13,71,ἴχνια γὰρ μετόπισθε ποδῶν ἠδὲ κνημάων
Il,13,72,ῥεῖ’ ἔγνων ἀπιόντος ἀρίγνωτοι δὲ θεοί περ
Il,13,73,καὶ δ’ἐμοὶ αὐτῷ θυμὸς ἐνὶ στήθεσσι φίλοισι
Il,13,74,μᾶλλον ἐφορμᾶται πολεμίζειν ἠδὲ μάχεσθαι
Il,13,75,μαιμώωσι δ’ἔνερθε πόδες καὶ χεῖρες ὕπερθε
Il,13,76,τὸν δ’ἀπαμειβόμενος προσέφη Τελαμώνιος Αἴας
Il,13,77,οὕτω νῦν καὶ ἐμοὶ περὶ δούρατι χεῖρες ἄαπτοι
Il,13,78,μαιμῶσιν καί μοι μένος ὤρορε νέρθε δὲ ποσσὶν
Il,13,79,ἔσσυμαι ἀμφοτέροισι μενοινώω δὲ καὶ οἶος
Il,13,80,Ἕκτορι Πριαμίδῃ ἄμοτον μεμαῶτι μάχεσθαι
Il,13,81,ὣς οἳ μὲν τοιαῦτα πρὸς ἀλλήλους ἀγόρευον
Il,13,82,χάρμῃ γηθόσυνοι τήν σφιν θεὸς ἔμβαλε θυμῷ
Il,13,83,τόφρα δὲ τοὺς ὄπιθεν γαιήοχος ὦρσεν Ἀχαιούς
Il,13,84,οἳ παρὰ νηυσὶ θοῇσιν ἀνέψυχον φίλον ἦτορ
Il,13,85,τῶν ῥ’ἅμα τ’ἀργαλέῳ καμάτῳ φίλα γυῖα λέλυντο
Il,13,86,καί σφιν ἄχος κατὰ θυμὸν ἐγίγνετο δερκομένοισι
Il,13,87,Τρῶας τοὶ μέγα τεῖχος ὑπερκατέβησαν ὁμίλῳ
Il,13,88,τοὺς οἵ γ’εἰσορόωντες ὑπ’ ὀφρύσι δάκρυα λεῖβον
Il,13,89,οὐ γὰρ ἔφαν φεύξεσθαι ὑπ’ ἐκ κακοῦ ἀλλ’ ἐνοσίχθων
Il,13,90,ῥεῖα μετεισάμενος κρατερὰς ὄτρυνε φάλαγγας
Il,13,91,Τεῦκρον ἔπι πρῶτον καὶ Λήϊτον ἦλθε κελεύων
Il,13,92,Πηνέλεών θ’ἥρωα Θόαντά τε Δηΐπυρόν τε
Il,13,93,Μηριόνην τε καὶ Ἀντίλοχον μήστωρας ἀϋτῆς
Il,13,94,τοὺς ὅ γ’ἐποτρύνων ἔπεα πτερόεντα προσηύδα
Il,13,95,αἰδὼς Ἀργεῖοι κοῦροι νέοι ὔμμιν ἔγωγε
Il,13,96,μαρναμένοισι πέποιθα σαωσέμεναι νέας ἁμάς
Il,13,97,εἰ δ’ὑμεῖς πολέμοιο μεθήσετε λευγαλέοιο
Il,13,98,νῦν δὴ εἴδεται ἦμαρ ὑπὸ Τρώεσσι δαμῆναι
Il,13,99,ὢ πόποι ἦ μέγα θαῦμα τόδ’ ὀφθαλμοῖσιν ὁρῶμαι
Il,13,100,δεινόν ὃ οὔ ποτ’ ἔγωγε τελευτήσεσθαι ἔφασκον
Il,13,101,Τρῶας ἐφ’ ἡμετέρας ἰέναι νέας οἳ τὸ πάρος περ
Il,13,102,φυζακινῇς ἐλάφοισιν ἐοίκεσαν αἵ τε καθ’ ὕλην
Il,13,103,θώων παρδαλίων τε λύκων τ’ἤϊα πέλονται
Il,13,104,αὔτως ἠλάσκουσαι ἀνάλκιδες οὐδ’ ἔπι χάρμη
Il,13,105,ὣς Τρῶες τὸ πρίν γε μένος καὶ χεῖρας Ἀχαιῶν
Il,13,106,μίμνειν οὐκ ἐθέλεσκον ἐναντίον οὐδ’ ἠβαιόν
Il,13,107,νῦν δὲ ἑκὰς πόλιος κοίλῃς ἐπὶ νηυσὶ μάχονται
Il,13,108,ἡγεμόνος κακότητι μεθημοσύνῃσί τε λαῶν
Il,13,109,οἳ κείνῳ ἐρίσαντες ἀμυνέμεν οὐκ ἐθέλουσι
Il,13,110,νηῶν ὠκυπόρων ἀλλὰ κτείνονται ἀν’ αὐτάς
Il,13,111,ἀλλ’ εἰ δὴ καὶ πάμπαν ἐτήτυμον αἴτιός ἐστιν
Il,13,112,ἥρως Ἀτρεΐδης εὐρὺ κρείων Ἀγαμέμνων
Il,13,113,οὕνεκ’ ἀπητίμησε ποδώκεα Πηλεΐωνα
Il,13,114,ἡμέας γ’οὔ πως ἔστι μεθιέμεναι πολέμοιο
Il,13,115,ἀλλ’ ἀκεώμεθα θᾶσσον ἀκεσταί τοι φρένες ἐσθλῶν
Il,13,116,ὑμεῖς δ’οὐκ ἔτι καλὰ μεθίετε θούριδος ἀλκῆς
Il,13,117,πάντες ἄριστοι ἐόντες ἀνὰ στρατόν οὐδ’ ἂν ἔγωγε
Il,13,118,ἀνδρὶ μαχεσσαίμην ὅς τις πολέμοιο μεθείη
Il,13,119,λυγρὸς ἐών ὑμῖν δὲ νεμεσσῶμαι περὶ κῆρι
Il,13,120,ὦ πέπονες τάχα δή τι κακὸν ποιήσετε μεῖζον
Il,13,121,τῇδε μεθημοσύνῃ ἀλλ’ ἐν φρεσὶ θέσθε ἕκαστος
Il,13,122,αἰδῶ καὶ νέμεσιν δὴ γὰρ μέγα νεῖκος ὄρωρεν
Il,13,123,Ἕκτωρ δὴ παρὰ νηυσὶ βοὴν ἀγαθὸς πολεμίζει
Il,13,124,καρτερός ἔρρηξεν δὲ πύλας καὶ μακρὸν ὀχῆα
Il,13,125,ὥς ῥα κελευτιόων γαιήοχος ὦρσεν Ἀχαιούς
Il,13,126,ἀμφὶ δ’ἄρ’ Αἴαντας δοιοὺς ἵσταντο φάλαγγες
Il,13,127,καρτεραί ἃς οὔτ’ ἄν κεν Ἄρης ὀνόσαιτο μετελθὼν
Il,13,128,οὔτε κ’Ἀθηναίη λαοσσόος οἳ γὰρ ἄριστοι
Il,13,129,κρινθέντες Τρῶάς τε καὶ Ἕκτορα δῖον ἔμιμνον
Il,13,130,φράξαντες δόρυ δουρί σάκος σάκεϊ προθελύμνῳ
Il,13,131,ἀσπὶς ἄρ’ ἀσπίδ’ ἔρειδε κόρυς κόρυν ἀνέρα δ’ἀνήρ
Il,13,132,ψαῦον δ’ἱππόκομοι κόρυθες λαμπροῖσι φάλοισι
Il,13,133,νευόντων ὡς πυκνοὶ ἐφέστασαν ἀλλήλοισιν
Il,13,134,ἔγχεα δ’ἐπτύσσοντο θρασειάων ἀπὸ χειρῶν
Il,13,135,σειόμεν’ οἳ δ’ἰθὺς φρόνεον μέμασαν δὲ μάχεσθαι
Il,13,136,Τρῶες δὲ προὔτυψαν ἀολλέες ἦρχε δ’ἄρ’ Ἕκτωρ
Il,13,137,ἀντικρὺ μεμαώς ὀλοοίτροχος ὣς ἀπὸ πέτρης
Il,13,138,ὅν τε κατὰ στεφάνης ποταμὸς χειμάρροος ὤσῃ
Il,13,139,ῥήξας ἀσπέτῳ ὄμβρῳ ἀναιδέος ἔχματα πέτρης
Il,13,140,ὕψι δ’ἀναθρῴσκων πέτεται κτυπέει δέ θ’ὑπ’ αὐτοῦ
Il,13,141,ὕλη ὃ δ’ἀσφαλέως θέει ἔμπεδον εἷος ἵκηται
Il,13,142,ἰσόπεδον τότε δ’οὔ τι κυλίνδεται ἐσσύμενός περ
Il,13,143,ὣς Ἕκτωρ εἷος μὲν ἀπείλει μέχρι θαλάσσης
Il,13,144,ῥέα διελεύσεσθαι κλισίας καὶ νῆας Ἀχαιῶν
Il,13,145,κτείνων ἀλλ’ ὅτε δὴ πυκινῇς ἐνέκυρσε φάλαγξι
Il,13,146,στῆ ῥα μάλ’ ἐγχριμφθείς οἳ δ’ἀντίοι υἷες Ἀχαιῶν
Il,13,147,νύσσοντες ξίφεσίν τε καὶ ἔγχεσιν ἀμφιγύοισιν
Il,13,148,ὦσαν ἀπὸ σφείων ὃ δὲ χασσάμενος πελεμίχθη
Il,13,149,ἤϋσεν δὲ διαπρύσιον Τρώεσσι γεγωνώς
Il,13,150,Τρῶες καὶ Λύκιοι καὶ Δάρδανοι ἀγχιμαχηταὶ
Il,13,151,παρμένετ’ οὔ τοι δηρὸν ἐμὲ σχήσουσιν Ἀχαιοὶ
Il,13,152,καὶ μάλα πυργηδὸν σφέας αὐτοὺς ἀρτύναντες
Il,13,153,ἀλλ’ ὀΐω χάσσονται ὑπ’ ἔγχεος εἰ ἐτεόν με
Il,13,154,ὦρσε θεῶν ὤριστος ἐρίγδουπος πόσις Ἥρης
Il,13,155,ὣς εἰπὼν ὄτρυνε μένος καὶ θυμὸν ἑκάστου
Il,13,156,Δηΐφοβος δ’ἐν τοῖσι μέγα φρονέων ἐβεβήκει
Il,13,157,Πριαμίδης πρόσθεν δ’ἔχεν ἀσπίδα πάντοσ’ ἐΐσην
Il,13,158,κοῦφα ποσὶ προβιβὰς καὶ ὑπασπίδια προποδίζων
Il,13,159,Μηριόνης δ’αὐτοῖο τιτύσκετο δουρὶ φαεινῷ
Il,13,160,καὶ βάλεν οὐδ’ ἀφάμαρτε κατ’ ἀσπίδα πάντοσ’ ἐΐσην
Il,13,161,ταυρείην τῆς δ’οὔ τι διήλασεν ἀλλὰ πολὺ πρὶν
Il,13,162,ἐν καυλῷ ἐάγη δολιχὸν δόρυ Δηΐφοβος δὲ
Il,13,163,ἀσπίδα ταυρείην σχέθ’ ἀπὸ ἕο δεῖσε δὲ θυμῷ
Il,13,164,ἔγχος Μηριόναο δαΐφρονος αὐτὰρ ὅ γ’ἥρως
Il,13,165,ἂψ ἑτάρων εἰς ἔθνος ἐχάζετο χώσατο δ’αἰνῶς
Il,13,166,ἀμφότερον νίκης τε καὶ ἔγχεος ὃ ξυνέαξε
Il,13,167,βῆ δ’ἰέναι παρά τε κλισίας καὶ νῆας Ἀχαιῶν
Il,13,168,οἰσόμενος δόρυ μακρόν ὅ οἱ κλισίηφι λέλειπτο
Il,13,169,οἳ δ’ἄλλοι μάρναντο βοὴ δ’ἄσβεστος ὀρώρει
Il,13,170,Τεῦκρος δὲ πρῶτος Τελαμώνιος ἄνδρα κατέκτα
Il,13,171,Ἴμβριον αἰχμητὴν πολυΐππου Μέντορος υἱόν
Il,13,172,ναῖε δὲ Πήδαιον πρὶν ἐλθεῖν υἷας Ἀχαιῶν
Il,13,173,κούρην δὲ Πριάμοιο νόθην ἔχε Μηδεσικάστην
Il,13,174,αὐτὰρ ἐπεὶ Δαναῶν νέες ἤλυθον ἀμφιέλισσαι
Il,13,175,ἂψ ἐς Ἴλιον ἦλθε μετέπρεπε δὲ Τρώεσσι
Il,13,176,ναῖε δὲ πὰρ Πριάμῳ ὃ δέ μιν τίεν ἶσα τέκεσσι
Il,13,177,τόν ῥ’υἱὸς Τελαμῶνος ὑπ’ οὔατος ἔγχεϊ μακρῷ
Il,13,178,νύξ’ ἐκ δ’ἔσπασεν ἔγχος ὃ δ’αὖτ’ ἔπεσεν μελίη ὣς
Il,13,179,ἥ τ’ὄρεος κορυφῇ ἕκαθεν περιφαινομένοιο
Il,13,180,χαλκῷ ταμνομένη τέρενα χθονὶ φύλλα πελάσσῃ
Il,13,181,ὣς πέσεν ἀμφὶ δέ οἱ βράχε τεύχεα ποικίλα χαλκῷ
Il,13,182,Τεῦκρος δ’ὁρμήθη μεμαὼς ἀπὸ τεύχεα δῦσαι
Il,13,183,Ἕκτωρ δ’ὁρμηθέντος ἀκόντισε δουρὶ φαεινῷ
Il,13,184,ἀλλ’ ὃ μὲν ἄντα ἰδὼν ἠλεύατο χάλκεον ἔγχος
Il,13,185,τυτθόν ὃ δ’Ἀμφίμαχον Κτεάτου υἷ’ Ἀκτορίωνος
Il,13,186,νισόμενον πόλεμον δὲ κατὰ στῆθος βάλε δουρί
Il,13,187,δούπησεν δὲ πεσών ἀράβησε δὲ τεύχε’ ἐπ’ αὐτῷ
Il,13,188,Ἕκτωρ δ’ὁρμήθη κόρυθα κροτάφοις ἀραρυῖαν
Il,13,189,κρατὸς ἀφαρπάξαι μεγαλήτορος Ἀμφιμάχοιο
Il,13,190,Αἴας δ’ὁρμηθέντος ὀρέξατο δουρὶ φαεινῷ
Il,13,191,Ἕκτορος ἀλλ’ οὔ πῃ χροὸς εἴσατο πᾶς δ’ἄρα χαλκῷ
Il,13,192,σμερδαλέῳ κεκάλυφθ’ ὃ δ’ἄρ’ ἀσπίδος ὀμφαλὸν οὖτα
Il,13,193,ὦσε δέ μιν σθένεϊ μεγάλῳ ὃ δὲ χάσσατ’ ὀπίσσω
Il,13,194,νεκρῶν ἀμφοτέρων τοὺς δ’ἐξείρυσσαν Ἀχαιοί
Il,13,195,Ἀμφίμαχον μὲν ἄρα Στιχίος δῖός τε Μενεσθεὺς
Il,13,196,ἀρχοὶ Ἀθηναίων κόμισαν μετὰ λαὸν Ἀχαιῶν
Il,13,197,Ἴμβριον αὖτ’ Αἴαντε μεμαότε θούριδος ἀλκῆς
Il,13,198,ὥς τε δύ’ αἶγα λέοντε κυνῶν ὕπο καρχαροδόντων
Il,13,199,ἁρπάξαντε φέρητον ἀνὰ ῥωπήϊα πυκνὰ
Il,13,200,ὑψοῦ ὑπὲρ γαίης μετὰ γαμφηλῇσιν ἔχοντε
Il,13,201,ὥς ῥα τὸν ὑψοῦ ἔχοντε δύω Αἴαντε κορυστὰ
Il,13,202,τεύχεα συλήτην κεφαλὴν δ’ἁπαλῆς ἀπὸ δειρῆς
Il,13,203,κόψεν Ὀϊλιάδης κεχολωμένος Ἀμφιμάχοιο
Il,13,204,ἧκε δέ μιν σφαιρηδὸν ἑλιξάμενος δι’ ὁμίλου
Il,13,205,Ἕκτορι δὲ προπάροιθε ποδῶν πέσεν ἐν κονίῃσι
Il,13,206,καὶ τότε δὴ περὶ κῆρι Ποσειδάων ἐχολώθη
Il,13,207,υἱωνοῖο πεσόντος ἐν αἰνῇ δηϊοτῆτι
Il,13,208,βῆ δ’ἰέναι παρά τε κλισίας καὶ νῆας Ἀχαιῶν
Il,13,209,ὀτρυνέων Δαναούς Τρώεσσι δὲ κήδεα τεῦχεν
Il,13,210,Ἰδομενεὺς δ’ἄρα οἱ δουρικλυτὸς ἀντεβόλησεν
Il,13,211,ἐρχόμενος παρ’ ἑταίρου ὅ οἱ νέον ἐκ πολέμοιο
Il,13,212,ἦλθε κατ’ ἰγνύην βεβλημένος ὀξέϊ χαλκῷ
Il,13,213,τὸν μὲν ἑταῖροι ἔνεικαν ὃ δ’ἰητροῖς ἐπιτείλας
Il,13,214,ἤϊεν ἐς κλισίην ἔτι γὰρ πολέμοιο μενοίνα
Il,13,215,ἀντιάαν τὸν δὲ προσέφη κρείων ἐνοσίχθων
Il,13,216,εἰσάμενος φθογγὴν Ἀνδραίμονος υἷϊ Θόαντι
Il,13,217,ὃς πάσῃ Πλευρῶνι καὶ αἰπεινῇ Καλυδῶνι
Il,13,218,Αἰτωλοῖσιν ἄνασσε θεὸς δ’ὣς τίετο δήμῳ
Il,13,219,Ἰδομενεῦ Κρητῶν βουληφόρε ποῦ τοι ἀπειλαὶ
Il,13,220,οἴχονται τὰς Τρωσὶν ἀπείλεον υἷες Ἀχαιῶν;
Il,13,221,τὸν δ’αὖτ’ Ἰδομενεὺς Κρητῶν ἀγὸς ἀντίον ηὔδα
Il,13,222,ὦ Θόαν οὔ τις ἀνὴρ νῦν γ’αἴτιος ὅσσον ἔγωγε
Il,13,223,γιγνώσκω πάντες γὰρ ἐπιστάμεθα πτολεμίζειν
Il,13,224,οὔτέ τινα δέος ἴσχει ἀκήριον οὔτέ τις ὄκνῳ
Il,13,225,εἴκων ἀνδύεται πόλεμον κακόν ἀλλά που οὕτω
Il,13,226,μέλλει δὴ φίλον εἶναι ὑπερμενέϊ Κρονίωνι
Il,13,227,νωνύμνους ἀπολέσθαι ἀπ’ Ἄργεος ἐνθάδ’ Ἀχαιούς
Il,13,228,ἀλλὰ Θόαν καὶ γὰρ τὸ πάρος μενεδήϊος ἦσθα
Il,13,229,ὀτρύνεις δὲ καὶ ἄλλον ὅθι μεθιέντα ἴδηαι
Il,13,230,τὼ νῦν μήτ’ ἀπόληγε κέλευέ τε φωτὶ ἑκάστῳ
Il,13,231,τὸν δ’ἠμείβετ’ ἔπειτα Ποσειδάων ἐνοσίχθων
Il,13,232,Ἰδομενεῦ μὴ κεῖνος ἀνὴρ ἔτι νοστήσειεν
Il,13,233,ἐκ Τροίης ἀλλ’ αὖθι κυνῶν μέλπηθρα γένοιτο
Il,13,234,ὅς τις ἐπ’ ἤματι τῷδε ἑκὼν μεθίῃσι μάχεσθαι
Il,13,235,ἀλλ’ ἄγε τεύχεα δεῦρο λαβὼν ἴθι ταῦτα δ’ἅμα χρὴ
Il,13,236,σπεύδειν αἴ κ’ὄφελός τι γενώμεθα καὶ δύ’ ἐόντε
Il,13,237,συμφερτὴ δ’ἀρετὴ πέλει ἀνδρῶν καὶ μάλα λυγρῶν
Il,13,238,νῶϊ δὲ καί κ’ἀγαθοῖσιν ἐπισταίμεσθα μάχεσθαι
Il,13,239,ὣς εἰπὼν ὃ μὲν αὖτις ἔβη θεὸς ἂμ πόνον ἀνδρῶν
Il,13,240,Ἰδομενεὺς δ’ὅτε δὴ κλισίην εὔτυκτον ἵκανε
Il,13,241,δύσετο τεύχεα καλὰ περὶ χροΐ γέντο δὲ δοῦρε
Il,13,242,βῆ δ’ἴμεν ἀστεροπῇ ἐναλίγκιος ἥν τε Κρονίων
Il,13,243,χειρὶ λαβὼν ἐτίναξεν ἀπ’ αἰγλήεντος Ὀλύμπου
Il,13,244,δεικνὺς σῆμα βροτοῖσιν ἀρίζηλοι δέ οἱ αὐγαί
Il,13,245,ὣς τοῦ χαλκὸς ἔλαμπε περὶ στήθεσσι θέοντος
Il,13,246,Μηριόνης δ’ἄρα οἱ θεράπων ἐῢς ἀντεβόλησεν
Il,13,247,ἐγγὺς ἔτι κλισίης μετὰ γὰρ δόρυ χάλκεον ᾔει
Il,13,248,οἰσόμενος τὸν δὲ προσέφη σθένος Ἰδομενῆος
Il,13,249,Μηριόνη Μόλου υἱὲ πόδας ταχὺ φίλταθ’ ἑταίρων
Il,13,250,τίπτ’ ἦλθες πόλεμόν τε λιπὼν καὶ δηϊοτῆτα;
Il,13,251,ἠέ τι βέβληαι βέλεος δέ σε τείρει ἀκωκή
Il,13,252,ἦέ τευ ἀγγελίης μετ’ ἔμ’ ἤλυθες; οὐδέ τοι αὐτὸς
Il,13,253,ἧσθαι ἐνὶ κλισίῃσι λιλαίομαι ἀλλὰ μάχεσθαι
Il,13,254,τὸν δ’αὖ Μηριόνης πεπνυμένος ἀντίον ηὔδα
Il,13,255,Ἰδομενεῦ Κρητῶν βουληφόρε χαλκοχιτώνων
Il,13,256,ἔρχομαι εἴ τί τοι ἔγχος ἐνὶ κλισίῃσι λέλειπται
Il,13,257,οἰσόμενος τό νυ γὰρ κατεάξαμεν ὃ πρὶν ἔχεσκον
Il,13,258,ἀσπίδα Δηϊφόβοιο βαλὼν ὑπερηνορέοντος
Il,13,259,τὸν δ’αὖτ’ Ἰδομενεὺς Κρητῶν ἀγὸς ἀντίον ηὔδα
Il,13,260,δούρατα δ’αἴ κ’ἐθέλῃσθα καὶ ἓν καὶ εἴκοσι δήεις
Il,13,261,ἑσταότ’ ἐν κλισίῃ πρὸς ἐνώπια παμφανόωντα
Il,13,262,Τρώϊα τὰ κταμένων ἀποαίνυμαι οὐ γὰρ ὀΐω
Il,13,263,ἀνδρῶν δυσμενέων ἑκὰς ἱστάμενος πολεμίζειν
Il,13,264,τώ μοι δούρατά τ’ἔστι καὶ ἀσπίδες ὀμφαλόεσσαι
Il,13,265,καὶ κόρυθες καὶ θώρηκες λαμπρὸν γανόωντες
Il,13,266,τὸν δ’αὖ Μηριόνης πεπνυμένος ἀντίον ηὔδα
Il,13,267,καί τοι ἐμοὶ παρά τε κλισίῃ καὶ νηῒ μελαίνῃ
Il,13,268,πόλλ’ ἔναρα Τρώων ἀλλ’ οὐ σχεδόν ἐστιν ἑλέσθαι
Il,13,269,οὐδὲ γὰρ οὐδ’ ἐμέ φημι λελασμένον ἔμμεναι ἀλκῆς
Il,13,270,ἀλλὰ μετὰ πρώτοισι μάχην ἀνὰ κυδιάνειραν
Il,13,271,ἵσταμαι ὁππότε νεῖκος ὀρώρηται πολέμοιο
Il,13,272,ἄλλόν πού τινα μᾶλλον Ἀχαιῶν χαλκοχιτώνων
Il,13,273,λήθω μαρνάμενος σὲ δὲ ἴδμεναι αὐτὸν ὀΐω
Il,13,274,τὸν δ’αὖτ’ Ἰδομενεὺς Κρητῶν ἀγὸς ἀντίον ηὔδα
Il,13,275,οἶδ’ ἀρετὴν οἷ ός ἐσσι τί σε χρὴ ταῦτα λέγεσθαι;
Il,13,276,εἰ γὰρ νῦν παρὰ νηυσὶ λεγοίμεθα πάντες ἄριστοι
Il,13,277,ἐς λόχον ἔνθα μάλιστ’ ἀρετὴ διαείδεται ἀνδρῶν
Il,13,278,ἔνθ’ ὅ τε δειλὸς ἀνὴρ ὅς τ’ἄλκιμος ἐξεφαάνθη
Il,13,279,τοῦ μὲν γάρ τε κακοῦ τρέπεται χρὼς ἄλλυδις ἄλλῃ
Il,13,280,οὐδέ οἱ ἀτρέμας ἧσθαι ἐρητύετ’ ἐν φρεσὶ θυμός
Il,13,281,ἀλλὰ μετοκλάζει καὶ ἐπ’ ἀμφοτέρους πόδας ἵζει
Il,13,282,ἐν δέ τέ οἱ κραδίη μεγάλα στέρνοισι πατάσσει
Il,13,283,κῆρας ὀϊομένῳ πάταγος δέ τε γίγνετ’ ὀδόντων
Il,13,284,τοῦ δ’ἀγαθοῦ οὔτ’ ἂρ τρέπεται χρὼς οὔτέ τι λίην
Il,13,285,ταρβεῖ ἐπειδὰν πρῶτον ἐσίζηται λόχον ἀνδρῶν
Il,13,286,ἀρᾶται δὲ τάχιστα μιγήμεναι ἐν δαῒ λυγρῇ
Il,13,287,οὐδέ κεν ἔνθα τεόν γε μένος καὶ χεῖρας ὄνοιτο
Il,13,288,εἴ περ γάρ κε βλεῖο πονεύμενος ἠὲ τυπείης
Il,13,289,οὐκ ἂν ἐν αὐχέν’ ὄπισθε πέσοι βέλος οὐδ’ ἐνὶ νώτῳ
Il,13,290,ἀλλά κεν ἢ στέρνων ἢ νηδύος ἀντιάσειε
Il,13,291,πρόσσω ἱεμένοιο μετὰ προμάχων ὀαριστύν
Il,13,292,ἀλλ’ ἄγε μηκέτι ταῦτα λεγώμεθα νηπύτιοι ὣς
Il,13,293,ἑσταότες μή πού τις ὑπερφιάλως νεμεσήσῃ
Il,13,294,ἀλλὰ σύ γε κλισίην δὲ κιὼν ἕλευ ὄβριμον ἔγχος
Il,13,295,ὣς φάτο Μηριόνης δὲ θοῷ ἀτάλαντος Ἄρηϊ
Il,13,296,καρπαλίμως κλισίηθεν ἀνείλετο χάλκεον ἔγχος
Il,13,297,βῆ δὲ μετ’ Ἰδομενῆα μέγα πτολέμοιο μεμηλώς
Il,13,298,οἷος δὲ βροτολοιγὸς Ἄρης πόλεμον δὲ μέτεισι
Il,13,299,τῷ δὲ Φόβος φίλος υἱὸς ἅμα κρατερὸς καὶ ἀταρβὴς
Il,13,300,ἕσπετο ὅς τ’ἐφόβησε ταλάφρονά περ πολεμιστήν
Il,13,301,τὼ μὲν ἄρ’ ἐκ Θρῄκης Ἐφύρους μέτα θωρήσσεσθον
Il,13,302,ἠὲ μετὰ Φλεγύας μεγαλήτορας οὐδ’ ἄρα τώ γε
Il,13,303,ἔκλυον ἀμφοτέρων ἑτέροισι δὲ κῦδος ἔδωκαν
Il,13,304,τοῖοι Μηριόνης τε καὶ Ἰδομενεὺς ἀγοὶ ἀνδρῶν
Il,13,305,ἤϊσαν ἐς πόλεμον κεκορυθμένοι αἴθοπι χαλκῷ
Il,13,306,τὸν καὶ Μηριόνης πρότερος πρὸς μῦθον ἔειπε
Il,13,307,Δευκαλίδη πῇ τὰρ μέμονας καταδῦναι ὅμιλον;
Il,13,308,ἢ ἐπὶ δεξιόφιν παντὸς στρατοῦ ἦ ἀνὰ μέσσους
Il,13,309,ἦ ἐπ’ ἀριστερόφιν; ἐπεὶ οὔ ποθι ἔλπομαι οὕτω
Il,13,310,δεύεσθαι πολέμοιο κάρη κομόωντας Ἀχαιούς
Il,13,311,τὸν δ’αὖτ’ Ἰδομενεὺς Κρητῶν ἀγὸς ἀντίον ηὔδα
Il,13,312,νηυσὶ μὲν ἐν μέσσῃσιν ἀμύνειν εἰσὶ καὶ ἄλλοι
Il,13,313,Αἴαντές τε δύω Τεῦκρός θ’ὃς ἄριστος Ἀχαιῶν
Il,13,314,τοξοσύνῃ ἀγαθὸς δὲ καὶ ἐν σταδίῃ ὑσμίνῃ
Il,13,315,οἵ μιν ἅδην ἐλόωσι καὶ ἐσσύμενον πολέμοιο
Il,13,316,Ἕκτορα Πριαμίδην καὶ εἰ μάλα καρτερός ἐστιν
Il,13,317,αἰπύ οἱ ἐσσεῖται μάλα περ μεμαῶτι μάχεσθαι
Il,13,318,κείνων νικήσαντι μένος καὶ χεῖρας ἀάπτους
Il,13,319,νῆας ἐνιπρῆσαι ὅτε μὴ αὐτός γε Κρονίων
Il,13,320,ἐμβάλοι αἰθόμενον δαλὸν νήεσσι θοῇσιν
Il,13,321,ἀνδρὶ δέ κ’οὐκ εἴξειε μέγας Τελαμώνιος Αἴας
Il,13,322,ὃς θνητός τ’εἴη καὶ ἔδοι Δημήτερος ἀκτὴν
Il,13,323,χαλκῷ τε ῥηκτὸς μεγάλοισί τε χερμαδίοισιν
Il,13,324,οὐδ’ ἂν Ἀχιλλῆϊ ῥηξήνορι χωρήσειεν
Il,13,325,ἔν γ’αὐτοσταδίῃ ποσὶ δ’οὔ πως ἔστιν ἐρίζειν
Il,13,326,νῶϊν δ’ὧδ’ ἐπ’ ἀριστέρ’ ἔχε στρατοῦ ὄφρα τάχιστα
Il,13,327,εἴδομεν ἠέ τῳ εὖχος ὀρέξομεν ἦέ τις ἡμῖν
Il,13,328,ὣς φάτο Μηριόνης δὲ θοῷ ἀτάλαντος Ἄρηϊ
Il,13,329,ἦρχ’ ἴμεν ὄφρ’ ἀφίκοντο κατὰ στρατὸν ᾗ μιν ἀνώγει
Il,13,330,οἳ δ’ὡς Ἰδομενῆα ἴδον φλογὶ εἴκελον ἀλκὴν
Il,13,331,αὐτὸν καὶ θεράποντα σὺν ἔντεσι δαιδαλέοισι
Il,13,332,κεκλόμενοι καθ’ ὅμιλον ἐπ’ αὐτῷ πάντες ἔβησαν
Il,13,333,τῶν δ’ὁμὸν ἵστατο νεῖκος ἐπὶ πρυμνῇσι νέεσσιν
Il,13,334,ὡς δ’ὅθ’ ὑπὸ λιγέων ἀνέμων σπέρχωσιν ἄελλαι
Il,13,335,ἤματι τῷ ὅτε τε πλείστη κόνις ἀμφὶ κελεύθους
Il,13,336,οἵ τ’ἄμυδις κονίης μεγάλην ἱστᾶσιν ὀμίχλην
Il,13,337,ὣς ἄρα τῶν ὁμόσ’ ἦλθε μάχη μέμασαν δ’ἐνὶ θυμῷ
Il,13,338,ἀλλήλους καθ’ ὅμιλον ἐναιρέμεν ὀξέϊ χαλκῷ
Il,13,339,ἔφριξεν δὲ μάχη φθισίμβροτος ἐγχείῃσι
Il,13,340,μακρῇς ἃς εἶχον ταμεσίχροας ὄσσε δ’ἄμερδεν
Il,13,341,αὐγὴ χαλκείη κορύθων ἄπο λαμπομενάων
Il,13,342,θωρήκων τε νεοσμήκτων σακέων τε φαεινῶν
Il,13,343,ἐρχομένων ἄμυδις μάλα κεν θρασυκάρδιος εἴη
Il,13,344,ὃς τότε γηθήσειεν ἰδὼν πόνον οὐδ’ ἀκάχοιτο
Il,13,345,τὼ δ’ἀμφὶς φρονέοντε δύω Κρόνου υἷε κραταιὼ
Il,13,346,ἀνδράσιν ἡρώεσσιν ἐτεύχετον ἄλγεα λυγρά
Il,13,347,Ζεὺς μέν ῥα Τρώεσσι καὶ Ἕκτορι βούλετο νίκην
Il,13,348,κυδαίνων Ἀχιλῆα πόδας ταχύν οὐδέ τι πάμπαν
Il,13,349,ἤθελε λαὸν ὀλέσθαι Ἀχαιϊκὸν Ἰλιόθι πρό
Il,13,350,ἀλλὰ Θέτιν κύδαινε καὶ υἱέα καρτερόθυμον
Il,13,351,Ἀργείους δὲ Ποσειδάων ὀρόθυνε μετελθὼν
Il,13,352,λάθρῃ ὑπεξαναδὺς πολιῆς ἁλός ἤχθετο γάρ ῥα
Il,13,353,Τρωσὶν δαμναμένους Διὶ δὲ κρατερῶς ἐνεμέσσα
Il,13,354,ἦ μὰν ἀμφοτέροισιν ὁμὸν γένος ἠδ’ ἴα πάτρη
Il,13,355,ἀλλὰ Ζεὺς πρότερος γεγόνει καὶ πλείονα ᾔδη
Il,13,356,τώ ῥα καὶ ἀμφαδίην μὲν ἀλεξέμεναι ἀλέεινε
Il,13,357,λάθρῃ δ’αἰὲν ἔγειρε κατὰ στρατὸν ἀνδρὶ ἐοικώς
Il,13,358,τοὶ δ’ἔριδος κρατερῆς καὶ ὁμοιΐου πτολέμοιο
Il,13,359,πεῖραρ ἐπαλλάξαντες ἐπ’ ἀμφοτέροισι τάνυσσαν
Il,13,360,ἄρρηκτόν τ’ἄλυτόν τε τὸ πολλῶν γούνατ’ ἔλυσεν
Il,13,361,ἔνθα μεσαιπόλιός περ ἐὼν Δαναοῖσι κελεύσας
Il,13,362,Ἰδομενεὺς Τρώεσσι μετάλμενος ἐν φόβον ὦρσε
Il,13,363,πέφνε γὰρ Ὀθρυονῆα Καβησόθεν ἔνδον ἐόντα
Il,13,364,ὅς ῥα νέον πολέμοιο μετὰ κλέος εἰληλούθει
Il,13,365,ᾔτεε δὲ Πριάμοιο θυγατρῶν εἶδος ἀρίστην
Il,13,366,Κασσάνδρην ἀνάεδνον ὑπέσχετο δὲ μέγα ἔργον
Il,13,367,ἐκ Τροίης ἀέκοντας ἀπωσέμεν υἷας Ἀχαιῶν
Il,13,368,τῷ δ’ὁ γέρων Πρίαμος ὑπό τ’ἔσχετο καὶ κατένευσε
Il,13,369,δωσέμεναι ὃ δὲ μάρναθ’ ὑποσχεσίῃσι πιθήσας
Il,13,370,Ἰδομενεὺς δ’αὐτοῖο τιτύσκετο δουρὶ φαεινῷ
Il,13,371,καὶ βάλεν ὕψι βιβάντα τυχών οὐδ’ ἤρκεσε θώρηξ
Il,13,372,χάλκεος ὃν φορέεσκε μέσῃ δ’ἐν γαστέρι πῆξε
Il,13,373,δούπησεν δὲ πεσών ὃ δ’ἐπεύξατο φώνησέν τε
Il,13,374,Ὀθρυονεῦ περὶ δή σε βροτῶν αἰνίζομ’ ἁπάντων
Il,13,375,εἰ ἐτεὸν δὴ πάντα τελευτήσεις ὅσ’ ὑπέστης
Il,13,376,Δαρδανίδῃ Πριάμῳ ὃ δ’ὑπέσχετο θυγατέρα ἥν
Il,13,377,καί κέ τοι ἡμεῖς ταῦτά γ’ ὑποσχόμενοι τελέσαιμεν
Il,13,378,δοῖμεν δ’Ἀτρεΐδαο θυγατρῶν εἶδος ἀρίστην
Il,13,379,Ἄργεος ἐξαγαγόντες ὀπυιέμεν εἴ κε σὺν ἄμμιν
Il,13,380,Ἰλίου ἐκπέρσῃς εὖ ναιόμενον πτολίεθρον
Il,13,381,ἀλλ’ ἕπε’ ὄφρ’ ἐπὶ νηυσὶ συνώμεθα ποντοπόροισιν
Il,13,382,ἀμφὶ γάμῳ ἐπεὶ οὔ τοι ἐεδνωταὶ κακοί εἰμεν
Il,13,383,ὣς εἰπὼν ποδὸς ἕλκε κατὰ κρατερὴν ὑσμίνην
Il,13,384,ἥρως Ἰδομενεύς τῷ δ’Ἄσιος ἦλθ’ ἐπαμύντωρ
Il,13,385,πεζὸς πρόσθ’ ἵππων τὼ δὲ πνείοντε κατ’ ὤμων
Il,13,386,αἰὲν ἔχ’ ἡνίοχος θεράπων ὃ δὲ ἵετο θυμῷ
Il,13,387,Ἰδομενῆα βαλεῖν ὃ δέ μιν φθάμενος βάλε δουρὶ
Il,13,388,λαιμὸν ὑπ’ ἀνθερεῶνα διὰ πρὸ δὲ χαλκὸν ἔλασσεν
Il,13,389,ἤριπε δ’ὡς ὅτε τις δρῦς ἤριπεν ἢ ἀχερωῒς
Il,13,390,ἠὲ πίτυς βλωθρή τήν τ’οὔρεσι τέκτονες ἄνδρες
Il,13,391,ἐξέταμον πελέκεσσι νεήκεσι νήϊον εἶναι
Il,13,392,ὣς ὃ πρόσθ’ ἵππων καὶ δίφρου κεῖτο τανυσθεὶς
Il,13,393,βεβρυχὼς κόνιος δεδραγμένος αἱματοέσσης
Il,13,394,ἐκ δέ οἱ ἡνίοχος πλήγη φρένας ἃς πάρος εἶχεν
Il,13,395,οὐδ’ ὅ γ’ἐτόλμησεν δηίων ὑπὸ χεῖρας ἀλύξας
Il,13,396,ἂψ ἵππους στρέψαι τὸν δ’Ἀντίλοχος μενεχάρμης
Il,13,397,δουρὶ μέσον περόνησε τυχών οὐδ’ ἤρκεσε θώρηξ
Il,13,398,χάλκεος ὃν φορέεσκε μέσῃ δ’ἐν γαστέρι πῆξεν
Il,13,399,αὐτὰρ ὃ ἀσθμαίνων εὐεργέος ἔκπεσε δίφρου
Il,13,400,ἵππους δ’Ἀντίλοχος μεγαθύμου Νέστορος υἱὸς
Il,13,401,ἐξέλασε Τρώων μετ’ ἐϋκνήμιδας Ἀχαιούς
Il,13,402,Δηΐφοβος δὲ μάλα σχεδὸν ἤλυθεν Ἰδομενῆος
Il,13,403,Ἀσίου ἀχνύμενος καὶ ἀκόντισε δουρὶ φαεινῷ
Il,13,404,ἀλλ’ ὃ μὲν ἄντα ἰδὼν ἠλεύατο χάλκεον ἔγχος
Il,13,405,Ἰδομενεύς κρύφθη γὰρ ὑπ’ ἀσπίδι πάντοσ’ ἐΐσῃ
Il,13,406,τὴν ἄρ’ ὅ γε ῥινοῖσι βοῶν καὶ νώροπι χαλκῷ
Il,13,407,δινωτὴν φορέεσκε δύω κανόνεσσ’ ἀραρυῖαν
Il,13,408,τῇ ὕπο πᾶς ἐάλη τὸ δ’ὑπέρπτατο χάλκεον ἔγχος
Il,13,409,καρφαλέον δέ οἱ ἀσπὶς ἐπιθρέξαντος ἄϋσεν
Il,13,410,ἔγχεος οὐδ’ ἅλιόν ῥα βαρείης χειρὸς ἀφῆκεν
Il,13,411,ἀλλ’ ἔβαλ’ Ἱππασίδην Ὑψήνορα ποιμένα λαῶν
Il,13,412,ἧπαρ ὑπὸ πραπίδων εἶθαρ δ’ὑπὸ γούνατ’ ἔλυσε
Il,13,413,Δηΐφοβος δ’ἔκπαγλον ἐπεύξατο μακρὸν ἀΰσας
Il,13,414,οὐ μὰν αὖτ’ ἄτιτος κεῖτ’ Ἄσιος ἀλλά ἕ φημι
Il,13,415,εἰς Ἄϊδός περ ἰόντα πυλάρταο κρατεροῖο
Il,13,416,γηθήσειν κατὰ θυμόν ἐπεί ῥά οἱ ὤπασα πομπόν
Il,13,417,ὣς ἔφατ’ Ἀργείοισι δ’ ἄχος γένετ’ εὐξαμένοιο
Il,13,418,Ἀντιλόχῳ δὲ μάλιστα δαΐφρονι θυμὸν ὄρινεν
Il,13,419,ἀλλ’ οὐδ’ ἀχνύμενός περ ἑοῦ ἀμέλησεν ἑταίρου
Il,13,420,ἀλλὰ θέων περίβη καί οἱ σάκος ἀμφεκάλυψε
Il,13,421,τὸν μὲν ἔπειθ’ ὑποδύντε δύω ἐρίηρες ἑταῖροι
Il,13,422,Μηκιστεὺς Ἐχίοιο πάϊς καὶ δῖος Ἀλάστωρ
Il,13,423,νῆας ἔπι γλαφυρὰς φερέτην βαρέα στενάχοντα
Il,13,424,Ἰδομενεὺς δ’οὐ λῆγε μένος μέγα ἵετο δ’αἰεὶ
Il,13,425,ἠέ τινα Τρώων ἐρεβεννῇ νυκτὶ καλύψαι
Il,13,426,ἢ αὐτὸς δουπῆσαι ἀμύνων λοιγὸν Ἀχαιοῖς
Il,13,427,ἔνθ’ Αἰσυήταο διοτρεφέος φίλον υἱὸν
Il,13,428,ἥρω’ Ἀλκάθοον γαμβρὸς δ’ἦν Ἀγχίσαο
Il,13,429,πρεσβυτάτην δ’ὤπυιε θυγατρῶν Ἱπποδάμειαν
Il,13,430,τὴν περὶ κῆρι φίλησε πατὴρ καὶ πότνια μήτηρ
Il,13,431,ἐν μεγάρῳ πᾶσαν γὰρ ὁμηλικίην ἐκέκαστο
Il,13,432,κάλλεϊ καὶ ἔργοισιν ἰδὲ φρεσί τοὔνεκα καί μιν
Il,13,433,γῆμεν ἀνὴρ ὤριστος ἐνὶ Τροίῃ εὐρείῃ
Il,13,434,τὸν τόθ’ ὑπ’ Ἰδομενῆϊ Ποσειδάων ἐδάμασσε
Il,13,435,θέλξας ὄσσε φαεινά πέδησε δὲ φαίδιμα γυῖα
Il,13,436,οὔτε γὰρ ἐξοπίσω φυγέειν δύνατ’ οὔτ’ ἀλέασθαι
Il,13,437,ἀλλ’ ὥς τε στήλην ἢ δένδρεον ὑψιπέτηλον
Il,13,438,ἀτρέμας ἑσταότα στῆθος μέσον οὔτασε δουρὶ
Il,13,439,ἥρως Ἰδομενεύς ῥῆξεν δέ οἱ ἀμφὶ χιτῶνα
Il,13,440,χάλκεον ὅς οἱ πρόσθεν ἀπὸ χροὸς ἤρκει ὄλεθρον
Il,13,441,δὴ τότε γ’αὖον ἄϋσεν ἐρεικόμενος περὶ δουρί
Il,13,442,δούπησεν δὲ πεσών δόρυ δ’ἐν κραδίῃ ἐπεπήγει
Il,13,443,ἥ ῥά οἱ ἀσπαίρουσα καὶ οὐρίαχον πελέμιζεν
Il,13,444,ἔγχεος ἔνθα δ’ἔπειτ’ ἀφίει μένος ὄβριμος Ἄρης
Il,13,445,Ἰδομενεὺς δ’ἔκπαγλον ἐπεύξατο μακρὸν ἀΰσας
Il,13,446,Δηΐφοβ’ ἦ ἄρα δή τι ἐΐσκομεν ἄξιον εἶναι
Il,13,447,τρεῖς ἑνὸς ἀντὶ πεφάσθαι; ἐπεὶ σύ περ εὔχεαι οὕτω
Il,13,448,δαιμόνι’ ἀλλὰ καὶ αὐτὸς ἐναντίον ἵστασ’ ἐμεῖο
Il,13,449,ὄφρα ἴδῃ οἷος Ζηνὸς γόνος ἐνθάδ’ ἱκάνω
Il,13,450,ὃς πρῶτον Μίνωα τέκε Κρήτῃ ἐπίουρον
Il,13,451,Μίνως δ’αὖ τέκεθ’ υἱὸν ἀμύμονα Δευκαλίωνα
Il,13,452,Δευκαλίων δ’ἐμὲ τίκτε πολέσσ’ ἄνδρεσσιν ἄνακτα
Il,13,453,Κρήτῃ ἐν εὐρείῃ νῦν δ’ἐνθάδε νῆες ἔνεικαν
Il,13,454,σοί τε κακὸν καὶ πατρὶ καὶ ἄλλοισι Τρώεσσιν
Il,13,455,ὣς φάτο Δηΐφοβος δὲ διάνδιχα μερμήριξεν
Il,13,456,ἤ τινά που Τρώων ἑταρίσσαιτο μεγαθύμων
Il,13,457,ἂψ ἀναχωρήσας ἦ πειρήσαιτο καὶ οἶος
Il,13,458,ὧδε δέ οἱ φρονέοντι δοάσσατο κέρδιον εἶναι
Il,13,459,βῆναι ἐπ’ Αἰνείαν τὸν δ’ὕστατον εὗρεν ὁμίλου
Il,13,460,ἑσταότ’ αἰεὶ γὰρ Πριάμῳ ἐπεμήνιε δίῳ
Il,13,461,οὕνεκ’ ἄρ’ ἐσθλὸν ἐόντα μετ’ ἀνδράσιν οὔ τι τίεσκεν
Il,13,462,ἀγχοῦ δ’ἱστάμενος ἔπεα πτερόεντα προσηύδα
Il,13,463,Αἰνεία Τρώων βουληφόρε νῦν σε μάλα χρὴ
Il,13,464,γαμβρῷ ἀμυνέμεναι εἴ πέρ τί σε κῆδος ἱκάνει
Il,13,465,ἀλλ’ ἕπευ Ἀλκαθόῳ ἐπαμύνομεν ὅς σε πάρος γε
Il,13,466,γαμβρὸς ἐὼν ἔθρεψε δόμοις ἔνι τυτθὸν ἐόντα
Il,13,467,τὸν δέ τοι Ἰδομενεὺς δουρικλυτὸς ἐξενάριξεν
Il,13,468,ὣς φάτο τῷ δ’ἄρα θυμὸν ἐνὶ στήθεσσιν ὄρινε
Il,13,469,βῆ δὲ μετ’ Ἰδομενῆα μέγα πτολέμοιο μεμηλώς
Il,13,470,ἀλλ’ οὐκ Ἰδομενῆα φόβος λάβε τηλύγετον ὥς
Il,13,471,ἀλλ’ ἔμεν’ ὡς ὅτε τις σῦς οὔρεσιν ἀλκὶ πεποιθώς
Il,13,472,ὅς τε μένει κολοσυρτὸν ἐπερχόμενον πολὺν ἀνδρῶν
Il,13,473,χώρῳ ἐν οἰοπόλῳ φρίσσει δέ τε νῶτον ὕπερθεν
Il,13,474,ὀφθαλμὼ δ’ἄρα οἱ πυρὶ λάμπετον αὐτὰρ ὀδόντας
Il,13,475,θήγει ἀλέξασθαι μεμαὼς κύνας ἠδὲ καὶ ἄνδρας
Il,13,476,ὣς μένεν Ἰδομενεὺς δουρικλυτός οὐδ’ ὑπεχώρει
Il,13,477,Αἰνείαν ἐπιόντα βοηθόον αὖε δ’ἑταίρους
Il,13,478,Ἀσκάλαφόν τ’ἐσορῶν Ἀφαρῆά τε Δηΐπυρόν τε
Il,13,479,Μηριόνην τε καὶ Ἀντίλοχον μήστωρας ἀϋτῆς
Il,13,480,τοὺς ὅ γ’ἐποτρύνων ἔπεα πτερόεντα προσηύδα
Il,13,481,δεῦτε φίλοι καί μ’οἴῳ ἀμύνετε δείδια δ’αἰνῶς
Il,13,482,Αἰνείαν ἐπιόντα πόδας ταχύν ὅς μοι ἔπεισιν
Il,13,483,ὃς μάλα καρτερός ἐστι μάχῃ ἔνι φῶτας ἐναίρειν
Il,13,484,καὶ δ’ἔχει ἥβης ἄνθος ὅ τε κράτος ἐστὶ μέγιστον
Il,13,485,εἰ γὰρ ὁμηλικίη γε γενοίμεθα τῷδ’ ἐπὶ θυμῷ
Il,13,486,αἶψά κεν ἠὲ φέροιτο μέγα κράτος ἠὲ φεροίμην
Il,13,487,ὣς ἔφαθ’ οἳ δ’ἄρα πάντες ἕνα φρεσὶ θυμὸν ἔχοντες
Il,13,488,πλησίοι ἔστησαν σάκε’ ὤμοισι κλίναντες
Il,13,489,Αἰνείας δ’ἑτέρωθεν ἐκέκλετο οἷς ἑτάροισι
Il,13,490,Δηΐφοβόν τε Πάριν τ’ἐσορῶν καὶ Ἀγήνορα δῖον
Il,13,491,οἵ οἱ ἅμ’ ἡγεμόνες Τρώων ἔσαν αὐτὰρ ἔπειτα
Il,13,492,λαοὶ ἕπονθ’ ὡς εἴ τε μετὰ κτίλον ἕσπετο μῆλα
Il,13,493,πιόμεν’ ἐκ βοτάνης γάνυται δ’ἄρα τε φρένα ποιμήν
Il,13,494,ὣς Αἰνείᾳ θυμὸς ἐνὶ στήθεσσι γεγήθει
Il,13,495,ὡς ἴδε λαῶν ἔθνος ἐπισπόμενον ἑοῖ αὐτῷ
Il,13,496,οἳ δ’ἀμφ’ Ἀλκαθόῳ αὐτοσχεδὸν ὁρμήθησαν
Il,13,497,μακροῖσι ξυστοῖσι περὶ στήθεσσι δὲ χαλκὸς
Il,13,498,σμερδαλέον κονάβιζε τιτυσκομένων καθ’ ὅμιλον
Il,13,499,ἀλλήλων δύο δ’ἄνδρες ἀρήϊοι ἔξοχον ἄλλων
Il,13,500,Αἰνείας τε καὶ Ἰδομενεὺς ἀτάλαντοι Ἄρηϊ
Il,13,501,ἵεντ’ ἀλλήλων ταμέειν χρόα νηλέϊ χαλκῷ
Il,13,502,Αἰνείας δὲ πρῶτος ἀκόντισεν Ἰδομενῆος
Il,13,503,ἀλλ’ ὃ μὲν ἄντα ἰδὼν ἠλεύατο χάλκεον ἔγχος
Il,13,504,αἰχμὴ δ’Αἰνείαο κραδαινομένη κατὰ γαίης
Il,13,505,ᾤχετ’ ἐπεί ῥ’ἅλιον στιβαρῆς ἀπὸ χειρὸς ὄρουσεν
Il,13,506,Ἰδομενεὺς δ’ἄρα Οἰνόμαον βάλε γαστέρα μέσσην
Il,13,507,ῥῆξε δὲ θώρηκος γύαλον διὰ δ’ἔντερα χαλκὸς
Il,13,508,ἤφυσ’ ὃ δ’ἐν κονίῃσι πεσὼν ἕλε γαῖαν ἀγοστῷ
Il,13,509,Ἰδομενεὺς δ’ἐκ μὲν νέκυος δολιχόσκιον ἔγχος
Il,13,510,ἐσπάσατ’ οὐδ’ ἄρ’ ἔτ’ ἄλλα δυνήσατο τεύχεα καλὰ
Il,13,511,ὤμοιιν ἀφελέσθαι ἐπείγετο γὰρ βελέεσσιν
Il,13,512,οὐ γὰρ ἔτ’ ἔμπεδα γυῖα ποδῶν ἦν ὁρμηθέντι
Il,13,513,οὔτ’ ἄρ’ ἐπαΐξαι μεθ’ ἑὸν βέλος οὔτ’ ἀλέασθαι
Il,13,514,τώ ῥα καὶ ἐν σταδίῃ μὲν ἀμύνετο νηλεὲς ἦμαρ
Il,13,515,τρέσσαι δ’οὐκ ἔτι ῥίμφα πόδες φέρον ἐκ πολέμοιο
Il,13,516,τοῦ δὲ βάδην ἀπιόντος ἀκόντισε δουρὶ φαεινῷ
Il,13,517,Δηΐφοβος δὴ γάρ οἱ ἔχεν κότον ἐμμενὲς αἰεί
Il,13,518,ἀλλ’ ὅ γε καὶ τόθ’ ἅμαρτεν ὃ δ’Ἀσκάλαφον βάλε δουρὶ
Il,13,519,υἱὸν Ἐνυαλίοιο δι’ ὤμου δ’ὄβριμον ἔγχος
Il,13,520,ἔσχεν ὃ δ’ἐν κονίῃσι πεσὼν ἕλε γαῖαν ἀγοστῷ
Il,13,521,οὐδ’ ἄρα πώ τι πέπυστο βριήπυος ὄβριμος Ἄρης
Il,13,522,υἷος ἑοῖο πεσόντος ἐνὶ κρατερῇ ὑσμίνῃ
Il,13,523,ἀλλ’ ὅ γ’ἄρ’ ἄκρῳ Ὀλύμπῳ ὑπὸ χρυσέοισι νέφεσσιν
Il,13,524,ἧστο Διὸς βουλῇσιν ἐελμένος ἔνθά περ ἄλλοι
Il,13,525,ἀθάνατοι θεοὶ ἦσαν ἐεργόμενοι πολέμοιο
Il,13,526,οἳ δ’ἀμφ’ Ἀσκαλάφῳ αὐτοσχεδὸν ὁρμήθησαν
Il,13,527,Δηΐφοβος μὲν ἀπ’ Ἀσκαλάφου πήληκα φαεινὴν
Il,13,528,ἥρπασε Μηριόνης δὲ θοῷ ἀτάλαντος Ἄρηϊ
Il,13,529,δουρὶ βραχίονα τύψεν ἐπάλμενος ἐκ δ’ἄρα χειρὸς
Il,13,530,αὐλῶπις τρυφάλεια χαμαὶ βόμβησε πεσοῦσα
Il,13,531,Μηριόνης δ’ἐξ αὖτις ἐπάλμενος αἰγυπιὸς ὣς
Il,13,532,ἐξέρυσε πρυμνοῖο βραχίονος ὄβριμον ἔγχος
Il,13,533,ἂψ δ’ἑτάρων εἰς ἔθνος ἐχάζετο τὸν δὲ Πολίτης
Il,13,534,αὐτοκασίγνητος περὶ μέσσῳ χεῖρε τιτήνας
Il,13,535,ἐξῆγεν πολέμοιο δυσηχέος ὄφρ’ ἵκεθ’ ἵππους
Il,13,536,ὠκέας οἵ οἱ ὄπισθε μάχης ἠδὲ πτολέμοιο
Il,13,537,ἕστασαν ἡνίοχόν τε καὶ ἅρματα ποικίλ’ ἔχοντες
Il,13,538,οἳ τόν γε προτὶ ἄστυ φέρον βαρέα στενάχοντα
Il,13,539,τειρόμενον κατὰ δ’αἷμα νεουτάτου ἔρρεε χειρός
Il,13,540,οἳ δ’ἄλλοι μάρναντο βοὴ δ’ἄσβεστος ὀρώρει
Il,13,541,ἔνθ’ Αἰνέας Ἀφαρῆα Καλητορίδην ἐπορούσας
Il,13,542,λαιμὸν τύψ’ ἐπὶ οἷ τετραμμένον ὀξέϊ δουρί
Il,13,543,ἐκλίνθη δ’ἑτέρωσε κάρη ἐπὶ δ’ἀσπὶς ἑάφθη
Il,13,544,καὶ κόρυς ἀμφὶ δέ οἱ θάνατος χύτο θυμοραϊστής
Il,13,545,Ἀντίλοχος δὲ Θόωνα μεταστρεφθέντα δοκεύσας
Il,13,546,οὔτασ’ ἐπαΐξας ἀπὸ δὲ φλέβα πᾶσαν ἔκερσεν
Il,13,547,ἥ τ’ἀνὰ νῶτα θέουσα διαμπερὲς αὐχέν’ ἱκάνει
Il,13,548,τὴν ἀπὸ πᾶσαν ἔκερσεν ὃ δ’ὕπτιος ἐν κονίῃσι
Il,13,549,κάππεσεν ἄμφω χεῖρε φίλοις ἑτάροισι πετάσσας
Il,13,550,Ἀντίλοχος δ’ἐπόρουσε καὶ αἴνυτο τεύχε’ ἀπ’ ὤμων
Il,13,551,παπταίνων Τρῶες δὲ περισταδὸν ἄλλοθεν ἄλλος
Il,13,552,οὔταζον σάκος εὐρὺ παναίολον οὐδὲ δύναντο
Il,13,553,εἴσω ἐπιγράψαι τέρενα χρόα νηλέϊ χαλκῷ
Il,13,554,Ἀντιλόχου πέρι γάρ ῥα Ποσειδάων ἐνοσίχθων
Il,13,555,Νέστορος υἱὸν ἔρυτο καὶ ἐν πολλοῖσι βέλεσσιν
Il,13,556,οὐ μὲν γάρ ποτ’ ἄνευ δηίων ἦν ἀλλὰ κατ’ αὐτοὺς
Il,13,557,στρωφᾶτ’ οὐδέ οἱ ἔγχος ἔχ’ ἀτρέμας ἀλλὰ μάλ’ αἰεὶ
Il,13,558,σειόμενον ἐλέλικτο τιτύσκετο δὲ φρεσὶν ᾗσιν
Il,13,559,ἤ τευ ἀκοντίσσαι ἠὲ σχεδὸν ὁρμηθῆναι
Il,13,560,ἀλλ’ οὐ λῆθ’ Ἀδάμαντα τιτυσκόμενος καθ’ ὅμιλον
Il,13,561,Ἀσιάδην ὅ οἱ οὖτα μέσον σάκος ὀξέϊ χαλκῷ
Il,13,562,ἐγγύθεν ὁρμηθείς ἀμενήνωσεν δέ οἱ αἰχμὴν
Il,13,563,κυανοχαῖτα Ποσειδάων βιότοιο μεγήρας
Il,13,564,καὶ τὸ μὲν αὐτοῦ μεῖν’ ὥς τε σκῶλος πυρίκαυστος
Il,13,565,ἐν σάκει Ἀντιλόχοιο τὸ δ’ἥμισυ κεῖτ’ ἐπὶ γαίης
Il,13,566,ἂψ δ’ἑτάρων εἰς ἔθνος ἐχάζετο κῆρ’ ἀλεείνων
Il,13,567,Μηριόνης δ’ἀπιόντα μετασπόμενος βάλε δουρὶ
Il,13,568,αἰδοίων τε μεσηγὺ καὶ ὀμφαλοῦ ἔνθα μάλιστα
Il,13,569,γίγνετ’ Ἄρης ἀλεγεινὸς ὀϊζυροῖσι βροτοῖσιν
Il,13,570,ἔνθά οἱ ἔγχος ἔπηξεν ὃ δ’ἑσπόμενος περὶ δουρὶ
Il,13,571,ἤσπαιρ’ ὡς ὅτε βοῦς τόν τ’οὔρεσι βουκόλοι ἄνδρες
Il,13,572,ἰλλάσιν οὐκ ἐθέλοντα βίῃ δήσαντες ἄγουσιν
Il,13,573,ὣς ὃ τυπεὶς ἤσπαιρε μίνυνθά περ οὔ τι μάλα δήν
Il,13,574,ὄφρά οἱ ἐκ χροὸς ἔγχος ἀνεσπάσατ’ ἐγγύθεν ἐλθὼν
Il,13,575,ἥρως Μηριόνης τὸν δὲ σκότος ὄσσε κάλυψε
Il,13,576,Δηΐπυρον δ’Ἕλενος ξίφεϊ σχεδὸν ἤλασε κόρσην
Il,13,577,Θρηϊκίῳ μεγάλῳ ἀπὸ δὲ τρυφάλειαν ἄραξεν
Il,13,578,ἣ μὲν ἀποπλαγχθεῖσα χαμαὶ πέσε καί τις Ἀχαιῶν
Il,13,579,μαρναμένων μετὰ ποσσὶ κυλινδομένην ἐκόμισσε
Il,13,580,τὸν δὲ κατ’ ὀφθαλμῶν ἐρεβεννὴ νὺξ ἐκάλυψεν
Il,13,581,Ἀτρεΐδην δ’ἄχος εἷλε βοὴν ἀγαθὸν Μενέλαον
Il,13,582,βῆ δ’ἐπαπειλήσας Ἑλένῳ ἥρωϊ ἄνακτι
Il,13,583,ὀξὺ δόρυ κραδάων ὃ δὲ τόξου πῆχυν ἄνελκε
Il,13,584,τὼ δ’ἄρ’ ὁμαρτήδην ὃ μὲν ἔγχεϊ ὀξυόεντι
Il,13,585,ἵετ’ ἀκοντίσσαι ὃ δ’ἀπὸ νευρῆφιν ὀϊστῷ
Il,13,586,Πριαμίδης μὲν ἔπειτα κατὰ στῆθος βάλεν ἰῷ
Il,13,587,θώρηκος γύαλον ἀπὸ δ’ἔπτατο πικρὸς ὀϊστός
Il,13,588,ὡς δ’ὅτ’ ἀπὸ πλατέος πτυόφιν μεγάλην κατ’ ἀλωὴν
Il,13,589,θρῴσκωσιν κύαμοι μελανόχροες ἢ ἐρέβινθοι
Il,13,590,πνοιῇ ὕπο λιγυρῇ καὶ λικμητῆρος ἐρωῇ
Il,13,591,ὣς ἀπὸ θώρηκος Μενελάου κυδαλίμοιο
Il,13,592,πολλὸν ἀποπλαγχθεὶς ἑκὰς ἔπτατο πικρὸς ὀϊστός
Il,13,593,Ἀτρεΐδης δ’ἄρα χεῖρα βοὴν ἀγαθὸς Μενέλαος
Il,13,594,τὴν βάλεν ᾗ ῥ’ἔχε τόξον ἐΰξοον ἐν δ’ἄρα τόξῳ
Il,13,595,ἀντικρὺ διὰ χειρὸς ἐλήλατο χάλκεον ἔγχος
Il,13,596,ἂψ δ’ἑτάρων εἰς ἔθνος ἐχάζετο κῆρ’ ἀλεείνων
Il,13,597,χεῖρα παρακρεμάσας τὸ δ’ἐφέλκετο μείλινον ἔγχος
Il,13,598,καὶ τὸ μὲν ἐκ χειρὸς ἔρυσεν μεγάθυμος Ἀγήνωρ
Il,13,599,αὐτὴν δὲ ξυνέδησεν ἐϋστρεφεῖ οἰὸς ἀώτῳ
Il,13,600,σφενδόνῃ ἣν ἄρα οἱ θεράπων ἔχε ποιμένι λαῶν
Il,13,601,Πείσανδρος δ’ἰθὺς Μενελάου κυδαλίμοιο
Il,13,602,ἤϊε τὸν δ’ἄγε μοῖρα κακὴ θανάτοιο τέλος δὲ
Il,13,603,σοὶ Μενέλαε δαμῆναι ἐν αἰνῇ δηϊοτῆτι
Il,13,604,οἳ δ’ὅτε δὴ σχεδὸν ἦσαν ἐπ’ ἀλλήλοισιν ἰόντες
Il,13,605,Ἀτρεΐδης μὲν ἅμαρτε παραὶ δέ οἱ ἐτράπετ’ ἔγχος
Il,13,606,Πείσανδρος δὲ σάκος Μενελάου κυδαλίμοιο
Il,13,607,οὔτασεν οὐδὲ διὰ πρὸ δυνήσατο χαλκὸν ἐλάσσαι
Il,13,608,ἔσχεθε γὰρ σάκος εὐρύ κατεκλάσθη δ’ἐνὶ καυλῷ
Il,13,609,ἔγχος ὃ δὲ φρεσὶν ᾗσι χάρη καὶ ἐέλπετο νίκην
Il,13,610,Ἀτρεΐδης δὲ ἐρυσσάμενος ξίφος ἀργυρόηλον
Il,13,611,ἆλτ’ ἐπὶ Πεισάνδρῳ ὃ δ’ὑπ’ ἀσπίδος εἵλετο καλὴν
Il,13,612,ἀξίνην εὔχαλκον ἐλαΐνῳ ἀμφὶ πελέκκῳ
Il,13,613,μακρῷ ἐϋξέστῳ ἅμα δ’ἀλλήλων ἐφίκοντο
Il,13,614,ἤτοι ὃ μὲν κόρυθος φάλον ἤλασεν ἱπποδασείης
Il,13,615,ἄκρον ὑπὸ λόφον αὐτόν ὃ δὲ προσιόντα μέτωπον
Il,13,616,ῥινὸς ὕπερ πυμάτης λάκε δ’ὀστέα τὼ δέ οἱ ὄσσε
Il,13,617,πὰρ ποσὶν αἱματόεντα χαμαὶ πέσον ἐν κονίῃσιν
Il,13,618,ἰδνώθη δὲ πεσών ὃ δὲ λὰξ ἐν στήθεσι βαίνων
Il,13,619,τεύχεά τ’ἐξενάριξε καὶ εὐχόμενος ἔπος ηὔδα
Il,13,620,λείψετέ θην οὕτω γε νέας Δαναῶν ταχυπώλων
Il,13,621,Τρῶες ὑπερφίαλοι δεινῆς ἀκόρητοι ἀϋτῆς
Il,13,622,ἄλλης μὲν λώβης τε καὶ αἴσχεος οὐκ ἐπιδευεῖς
Il,13,623,ἣν ἐμὲ λωβήσασθε κακαὶ κύνες οὐδέ τι θυμῷ
Il,13,624,Ζηνὸς ἐριβρεμέτεω χαλεπὴν ἐδείσατε μῆνιν
Il,13,625,ξεινίου ὅς τέ ποτ’ ὔμμι διαφθέρσει πόλιν αἰπήν
Il,13,626,οἵ μευ κουριδίην ἄλοχον καὶ κτήματα πολλὰ
Il,13,627,μὰψ οἴχεσθ’ ἀνάγοντες ἐπεὶ φιλέεσθε παρ’ αὐτῇ
Il,13,628,νῦν αὖτ’ ἐν νηυσὶν μενεαίνετε ποντοπόροισι
Il,13,629,πῦρ ὀλοὸν βαλέειν κτεῖναι δ’ἥρωας Ἀχαιούς
Il,13,630,ἀλλά ποθι σχήσεσθε καὶ ἐσσύμενοί περ Ἄρηος
Il,13,631,Ζεῦ πάτερ ἦ τέ σέ φασι περὶ φρένας ἔμμεναι ἄλλων
Il,13,632,ἀνδρῶν ἠδὲ θεῶν σέο δ’ἐκ τάδε πάντα πέλονται
Il,13,633,οἷον δὴ ἄνδρεσσι χαρίζεαι ὑβριστῇσι
Il,13,634,Τρωσίν τῶν μένος αἰὲν ἀτάσθαλον οὐδὲ δύνανται
Il,13,635,φυλόπιδος κορέσασθαι ὁμοιΐου πτολέμοιο
Il,13,636,πάντων μὲν κόρος ἐστὶ καὶ ὕπνου καὶ φιλότητος
Il,13,637,μολπῆς τε γλυκερῆς καὶ ἀμύμονος ὀρχηθμοῖο
Il,13,638,τῶν πέρ τις καὶ μᾶλλον ἐέλδεται ἐξ ἔρον εἷναι
Il,13,639,ἢ πολέμου Τρῶες δὲ μάχης ἀκόρητοι ἔασιν
Il,13,640,ὣς εἰπὼν τὰ μὲν ἔντε’ ἀπὸ χροὸς αἱματόεντα
Il,13,641,συλήσας ἑτάροισι δίδου Μενέλαος ἀμύμων
Il,13,642,αὐτὸς δ’αὖτ’ ἐξ αὖτις ἰὼν προμάχοισιν ἐμίχθη
Il,13,643,ἔνθά οἱ υἱὸς ἐπᾶλτο Πυλαιμένεος βασιλῆος
Il,13,644,Ἁρπαλίων ὅ ῥα πατρὶ φίλῳ ἕπετο πτολεμίξων
Il,13,645,ἐς τροίην οὐδ’ αὖτις ἀφίκετο πατρίδα γαῖαν
Il,13,646,ὅς ῥα τότ’ Ἀτρεΐδαο μέσον σάκος οὔτασε δουρὶ
Il,13,647,ἐγγύθεν οὐδὲ διὰ πρὸ δυνήσατο χαλκὸν ἐλάσσαι
Il,13,648,ἂψ δ’ἑτάρων εἰς ἔθνος ἐχάζετο κῆρ’ ἀλεείνων
Il,13,649,πάντοσε παπταίνων μή τις χρόα χαλκῷ ἐπαύρῃ
Il,13,650,Μηριόνης δ’ἀπιόντος ἵει χαλκήρε’ ὀϊστόν
Il,13,651,καί ῥ’ἔβαλε γλουτὸν κάτα δεξιόν αὐτὰρ ὀϊστὸς
Il,13,652,ἀντικρὺ κατὰ κύστιν ὑπ’ ὀστέον ἐξεπέρησεν
Il,13,653,ἑζόμενος δὲ κατ’ αὖθι φίλων ἐν χερσὶν ἑταίρων
Il,13,654,θυμὸν ἀποπνείων ὥς τε σκώληξ ἐπὶ γαίῃ
Il,13,655,κεῖτο ταθείς ἐκ δ’αἷμα μέλαν ῥέε δεῦε δὲ γαῖαν
Il,13,656,τὸν μὲν Παφλαγόνες μεγαλήτορες ἀμφεπένοντο
Il,13,657,ἐς δίφρον δ’ἀνέσαντες ἄγον προτὶ Ἴλιον ἱρὴν
Il,13,658,ἀχνύμενοι μετὰ δέ σφι πατὴρ κίε δάκρυα λείβων
Il,13,659,ποινὴ δ’οὔ τις παιδὸς ἐγίγνετο τεθνηῶτος
Il,13,660,τοῦ δὲ Πάρις μάλα θυμὸν ἀποκταμένοιο χολώθη
Il,13,661,ξεῖνος γάρ οἱ ἔην πολέσιν μετὰ Παφλαγόνεσσι
Il,13,662,τοῦ ὅ γε χωόμενος προΐει χαλκήρε’ ὀϊστόν
Il,13,663,ἦν δέ τις Εὐχήνωρ Πολυΐδου μάντιος υἱὸς
Il,13,664,ἀφνειός τ’ἀγαθός τε Κορινθόθι οἰκία ναίων
Il,13,665,ὅς ῥ’εὖ εἰδὼς κῆρ’ ὀλοὴν ἐπὶ νηὸς ἔβαινε
Il,13,666,πολλάκι γάρ οἱ ἔειπε γέρων ἀγαθὸς Πολύϊδος
Il,13,667,νούσῳ ὑπ’ ἀργαλέῃ φθίσθαι οἷς ἐν μεγάροισιν
Il,13,668,ἢ μετ’ Ἀχαιῶν νηυσὶν ὑπὸ Τρώεσσι δαμῆναι
Il,13,669,τώ ῥ’ἅμα τ’ἀργαλέην θωὴν ἀλέεινεν Ἀχαιῶν
Il,13,670,νοῦσόν τε στυγερήν ἵνα μὴ πάθοι ἄλγεα θυμῷ
Il,13,671,τὸν βάλ’ ὑπὸ γναθμοῖο καὶ οὔατος ὦκα δὲ θυμὸς
Il,13,672,ᾤχετ’ ἀπὸ μελέων στυγερὸς δ’ἄρα μιν σκότος εἷλεν
Il,13,673,ὣς οἳ μὲν μάρναντο δέμας πυρὸς αἰθομένοιο
Il,13,674,Ἕκτωρ δ’οὐκ ἐπέπυστο Διῒ φίλος οὐδέ τι ᾔδη
Il,13,675,ὅττί ῥά οἱ νηῶν ἐπ’ ἀριστερὰ δηϊόωντο
Il,13,676,λαοὶ ὑπ’ Ἀργείων τάχα δ’ἂν καὶ κῦδος Ἀχαιῶν
Il,13,677,ἔπλετο τοῖος γὰρ γαιήοχος ἐννοσίγαιος
Il,13,678,ὄτρυν’ Ἀργείους πρὸς δὲ σθένει αὐτὸς ἄμυνεν
Il,13,679,ἀλλ’ ἔχεν ᾗ τὰ πρῶτα πύλας καὶ τεῖχος ἐσᾶλτο
Il,13,680,ῥηξάμενος Δαναῶν πυκινὰς στίχας ἀσπιστάων
Il,13,681,ἔνθ’ ἔσαν Αἴαντός τε νέες καὶ Πρωτεσιλάου
Il,13,682,θῖν’ ἔφ’ ἁλὸς πολιῆς εἰρυμέναι αὐτὰρ ὕπερθε
Il,13,683,τεῖχος ἐδέδμητο χθαμαλώτατον ἔνθα μάλιστα
Il,13,684,ζαχρηεῖς γίγνοντο μάχῃ αὐτοί τε καὶ ἵπποι
Il,13,685,ἔνθα δὲ Βοιωτοὶ καὶ Ἰάονες ἑλκεχίτωνες
Il,13,686,Λοκροὶ καὶ Φθῖοι καὶ φαιδιμόεντες Ἐπειοὶ
Il,13,687,σπουδῇ ἐπαΐσσοντα νεῶν ἔχον οὐδὲ δύναντο
Il,13,688,ὦσαι ἀπὸ σφείων φλογὶ εἴκελον Ἕκτορα δῖον
Il,13,689,οἳ μὲν Ἀθηναίων προλελεγμένοι ἐν δ’ἄρα τοῖσιν
Il,13,690,ἦρχ’ υἱὸς Πετεῶο Μενεσθεύς οἳ δ’ἅμ’ ἕποντο
Il,13,691,Φείδας τε Στιχίος τε Βίας τ’ἐΰς αὐτὰρ Ἐπειῶν
Il,13,692,Φυλεΐδης τε Μέγης Ἀμφίων τε Δρακίος τε
Il,13,693,πρὸ Φθίων δὲ Μέδων τε μενεπτόλεμός τε Ποδάρκης
Il,13,694,ἤτοι ὃ μὲν νόθος υἱὸς Ὀϊλῆος θείοιο
Il,13,695,ἔσκε Μέδων Αἴαντος ἀδελφεός αὐτὰρ ἔναιεν
Il,13,696,ἐν Φυλάκῃ γαίης ἄπο πατρίδος ἄνδρα κατακτὰς
Il,13,697,γνωτὸν μητρυιῆς Ἐριώπιδος ἣν ἔχ’ Ὀϊλεύς
Il,13,698,αὐτὰρ ὃ Ἰφίκλοιο πάϊς τοῦ Φυλακίδαο
Il,13,699,οἳ μὲν πρὸ Φθίων μεγαθύμων θωρηχθέντες
Il,13,700,ναῦφιν ἀμυνόμενοι μετὰ Βοιωτῶν ἐμάχοντο
Il,13,701,Αἴας δ’οὐκέτι πάμπαν Ὀϊλῆος ταχὺς υἱὸς
Il,13,702,ἵστατ’ ἀπ’ Αἴαντος Τελαμωνίου οὐδ’ ἠβαιόν
Il,13,703,ἀλλ’ ὥς τ’ἐν νειῷ βόε οἴνοπε πηκτὸν ἄροτρον
Il,13,704,ἶσον θυμὸν ἔχοντε τιταίνετον ἀμφὶ δ’ἄρά σφι
Il,13,705,πρυμνοῖσιν κεράεσσι πολὺς ἀνακηκίει ἱδρώς
Il,13,706,τὼ μέν τε ζυγὸν οἶον ἐΰξοον ἀμφὶς ἐέργει
Il,13,707,ἱεμένω κατὰ ὦλκα τέμει δέ τε τέλσον ἀρούρης
Il,13,708,ὣς τὼ παρβεβαῶτε μάλ’ ἕστασαν ἀλλήλοιιν
Il,13,709,ἀλλ’ ἤτοι Τελαμωνιάδῃ πολλοί τε καὶ ἐσθλοὶ
Il,13,710,λαοὶ ἕπονθ’ ἕταροι οἵ οἱ σάκος ἐξεδέχοντο
Il,13,711,ὁππότε μιν κάματός τε καὶ ἱδρὼς γούναθ’ ἵκοιτο
Il,13,712,οὐδ’ ἄρ’ Ὀϊλιάδῃ μεγαλήτορι Λοκροὶ ἕποντο
Il,13,713,οὐ γάρ σφι σταδίῃ ὑσμίνῃ μίμνε φίλον κῆρ
Il,13,714,οὐ γὰρ ἔχον κόρυθας χαλκήρεας ἱπποδασείας
Il,13,715,οὐδ’ ἔχον ἀσπίδας εὐκύκλους καὶ μείλινα δοῦρα
Il,13,716,ἀλλ’ ἄρα τόξοισιν καὶ ἐϋστρεφεῖ οἶος ἀώτῳ
Il,13,717,Ἴλιον εἰς ἅμ’ ἕποντο πεποιθότες οἷσιν ἔπειτα
Il,13,718,ταρφέα βάλλοντες Τρώων ῥήγνυντο φάλαγγας
Il,13,719,δή ῥα τόθ’ οἳ μὲν πρόσθε σὺν ἔντεσι δαιδαλέοισι
Il,13,720,μάρναντο Τρωσίν τε καὶ Ἕκτορι χαλκοκορυστῇ
Il,13,721,οἳ δ’ὄπιθεν βάλλοντες ἐλάνθανον οὐδέ τι χάρμης
Il,13,722,Τρῶες μιμνήσκοντο συνεκλόνεον γὰρ ὀϊστοί
Il,13,723,ἔνθά κε λευγαλέως νηῶν ἄπο καὶ κλισιάων
Il,13,724,Τρῶες ἐχώρησαν προτὶ Ἴλιον ἠνεμόεσσαν
Il,13,725,εἰ μὴ Πουλυδάμας θρασὺν Ἕκτορα εἶπε παραστάς
Il,13,726,Ἕκτορ ἀμήχανός ἐσσι παραρρητοῖσι πιθέσθαι
Il,13,727,οὕνεκά τοι περὶ δῶκε θεὸς πολεμήϊα ἔργα
Il,13,728,τοὔνεκα καὶ βουλῇ ἐθέλεις περιίδμεναι ἄλλων
Il,13,729,ἀλλ’ οὔ πως ἅμα πάντα δυνήσεαι αὐτὸς ἑλέσθαι
Il,13,730,ἄλλῳ μὲν γὰρ ἔδωκε θεὸς πολεμήϊα ἔργα
Il,13,731,ἄλλῳ δ’ὀρχηστύν ἑτέρῳ κίθαριν καὶ ἀοιδήν
Il,13,732,ἄλλῳ δ’ἐν στήθεσσι τιθεῖ νόον εὐρύοπα Ζεὺς
Il,13,733,ἐσθλόν τοῦ δέ τε πολλοὶ ἐπαυρίσκοντ’ ἄνθρωποι
Il,13,734,καί τε πολέας ἐσάωσε μάλιστα δὲ καὐτὸς ἀνέγνω
Il,13,735,αὐτὰρ ἐγὼν ἐρέω ὥς μοι δοκεῖ εἶναι ἄριστα
Il,13,736,πάντῃ γάρ σε περὶ στέφανος πολέμοιο δέδηε
Il,13,737,Τρῶες δὲ μεγάθυμοι ἐπεὶ κατὰ τεῖχος ἔβησαν
Il,13,738,οἳ μὲν ἀφεστᾶσιν σὺν τεύχεσιν οἳ δὲ μάχονται
Il,13,739,παυρότεροι πλεόνεσσι κεδασθέντες κατὰ νῆας
Il,13,740,ἀλλ’ ἀναχασσάμενος κάλει ἐνθάδε πάντας ἀρίστους
Il,13,741,ἔνθεν δ’ἂν μάλα πᾶσαν ἐπιφρασσαίμεθα βουλὴν
Il,13,742,ἤ κεν ἐνὶ νήεσσι πολυκλήϊσι πέσωμεν
Il,13,743,αἴ κ’ἐθέλῃσι θεὸς δόμεναι κράτος ἦ κεν ἔπειτα
Il,13,744,πὰρ νηῶν ἔλθωμεν ἀπήμονες ἦ γὰρ ἔγωγε
Il,13,745,δείδω μὴ τὸ χθιζὸν ἀποστήσωνται Ἀχαιοὶ
Il,13,746,χρεῖος ἐπεὶ παρὰ νηυσὶν ἀνὴρ ἆτος πολέμοιο
Il,13,747,μίμνει ὃν οὐκέτι πάγχυ μάχης σχήσεσθαι ὀΐω
Il,13,748,ὣς φάτο Πουλυδάμας ἅδε δ’Ἕκτορι μῦθος ἀπήμων
Il,13,749,αὐτίκα δ’ἐξ ὀχέων σὺν τεύχεσιν ἆλτο χαμᾶζε
Il,13,750,καί μιν φωνήσας ἔπεα πτερόεντα προσηύδα
Il,13,751,Πουλυδάμα σὺ μὲν αὐτοῦ ἐρύκακε πάντας ἀρίστους
Il,13,752,αὐτὰρ ἐγὼ κεῖσ’ εἶμι καὶ ἀντιόω πολέμοιο
Il,13,753,αἶψα δ’ἐλεύσομαι αὖτις ἐπὴν εὖ τοῖς ἐπιτείλω
Il,13,754,ἦ ῥα καὶ ὁρμήθη ὄρεϊ νιφόεντι ἐοικὼς
Il,13,755,κεκλήγων διὰ δὲ Τρώων πέτετ’ ἠδ’ ἐπικούρων
Il,13,756,οἳ δ’ἐς Πανθοΐδην ἀγαπήνορα Πουλυδάμαντα
Il,13,757,πάντες ἐπεσσεύοντ’ ἐπεὶ Ἕκτορος ἔκλυον αὐδήν
Il,13,758,αὐτὰρ ὃ Δηΐφοβόν τε βίην θ’Ἑλένοιο ἄνακτος
Il,13,759,Ἀσιάδην τ’Ἀδάμαντα καὶ Ἄσιον Ὑρτάκου υἱὸν
Il,13,760,φοίτα ἀνὰ προμάχους διζήμενος εἴ που ἐφεύροι
Il,13,761,τοὺς δ’εὗρ’ οὐκέτι πάμπαν ἀπήμονας οὐδ’ ἀνολέθρους
Il,13,762,ἀλλ’ οἳ μὲν δὴ νηυσὶν ἔπι πρυμνῇσιν Ἀχαιῶν
Il,13,763,χερσὶν ὑπ’ Ἀργείων κέατο ψυχὰς ὀλέσαντες
Il,13,764,οἳ δ’ἐν τείχει ἔσαν βεβλημένοι οὐτάμενοί τε
Il,13,765,τὸν δὲ τάχ’ εὗρε μάχης ἐπ’ ἀριστερὰ δακρυοέσσης
Il,13,766,δῖον Ἀλέξανδρον Ἑλένης πόσιν ἠϋκόμοιο
Il,13,767,θαρσύνονθ’ ἑτάρους καὶ ἐποτρύνοντα μάχεσθαι
Il,13,768,ἀγχοῦ δ’ἱστάμενος προσέφη αἰσχροῖς ἐπέεσσι
Il,13,769,Δύσπαρι εἶδος ἄριστε γυναιμανὲς ἠπεροπευτὰ
Il,13,770,ποῦ τοι Δηΐφοβός τε βίη θ’Ἑλένοιο ἄνακτος
Il,13,771,Ἀσιάδης τ’Ἀδάμας ἠδ’ Ἄσιος Ὑρτάκου υἱός;
Il,13,772,ποῦ δέ τοι Ὀθρυονεύς; νῦν ὤλετο πᾶσα κατ’ ἄκρης
Il,13,773,Ἴλιος αἰπεινή νῦν τοι σῶς αἰπὺς ὄλεθρος
Il,13,774,τὸν δ’αὖτε προσέειπεν Ἀλέξανδρος θεοειδής
Il,13,775,Ἕκτορ ἐπεί τοι θυμὸς ἀναίτιον αἰτιάασθαι
Il,13,776,ἄλλοτε δή ποτε μᾶλλον ἐρωῆσαι πολέμοιο
Il,13,777,μέλλω ἐπεὶ οὐδ’ ἐμὲ πάμπαν ἀνάλκιδα γείνατο μήτηρ
Il,13,778,ἐξ οὗ γὰρ παρὰ νηυσὶ μάχην ἤγειρας ἑταίρων
Il,13,779,ἐκ τοῦ δ’ἐνθάδ’ ἐόντες ὁμιλέομεν Δαναοῖσι
Il,13,780,νωλεμέως ἕταροι δὲ κατέκταθεν οὓς σὺ μεταλλᾷς
Il,13,781,οἴω Δηΐφοβός τε βίη θ’Ἑλένοιο ἄνακτος
Il,13,782,οἴχεσθον μακρῇσι τετυμμένω ἐγχείῃσιν
Il,13,783,ἀμφοτέρω κατὰ χεῖρα φόνον δ’ἤμυνε Κρονίων
Il,13,784,νῦν δ’ἄρχ’ ὅππῃ σε κραδίη θυμός τε κελεύει
Il,13,785,ἡμεῖς δ’ἐμμεμαῶτες ἅμ’ ἑψόμεθ’ οὐδέ τί φημι
Il,13,786,ἀλκῆς δευήσεσθαι ὅση δύναμίς γε πάρεστι
Il,13,787,πὰρ δύναμιν δ’οὐκ ἔστι καὶ ἐσσύμενον πολεμίζειν
Il,13,788,ὣς εἰπὼν παρέπεισεν ἀδελφειοῦ φρένας ἥρως
Il,13,789,βὰν δ’ἴμεν ἔνθα μάλιστα μάχη καὶ φύλοπις ἦεν
Il,13,790,ἀμφί τε Κεβριόνην καὶ ἀμύμονα Πουλυδάμαντα
Il,13,791,Φάλκην Ὀρθαῖόν τε καὶ ἀντίθεον Πολυφήτην
Il,13,792,Πάλμύν τ’Ἀσκάνιόν τε Μόρυν θ’υἷ’ Ἱπποτίωνος
Il,13,793,οἵ ῥ’ἐξ Ἀσκανίης ἐριβώλακος ἦλθον ἀμοιβοὶ
Il,13,794,ἠοῖ τῇ προτέρῃ τότε δὲ Ζεὺς ὦρσε μάχεσθαι
Il,13,795,οἳ δ’ἴσαν ἀργαλέων ἀνέμων ἀτάλαντοι ἀέλλῃ
Il,13,796,ἥ ῥά θ’ὑπὸ βροντῆς πατρὸς Διὸς εἶσι πέδον δέ
Il,13,797,θεσπεσίῳ δ’ὁμάδῳ ἁλὶ μίσγεται ἐν δέ τε πολλὰ
Il,13,798,κύματα παφλάζοντα πολυφλοίσβοιο θαλάσσης
Il,13,799,κυρτὰ φαληριόωντα πρὸ μέν τ’ἄλλ’ αὐτὰρ ἐπ’ ἄλλα
Il,13,800,ὣς Τρῶες πρὸ μὲν ἄλλοι ἀρηρότες αὐτὰρ ἐπ’ ἄλλοι
Il,13,801,χαλκῷ μαρμαίροντες ἅμ’ ἡγεμόνεσσιν ἕποντο
Il,13,802,Ἕκτωρ δ’ἡγεῖτο βροτολοιγῷ ἶσος Ἄρηϊ
Il,13,803,Πριαμίδης πρόσθεν δ’ἔχεν ἀσπίδα πάντοσ’ ἐΐσην
Il,13,804,ῥινοῖσιν πυκινήν πολλὸς δ’ἐπελήλατο χαλκός
Il,13,805,ἀμφὶ δέ οἱ κροτάφοισι φαεινὴ σείετο πήληξ
Il,13,806,πάντῃ δ’ἀμφὶ φάλαγγας ἐπειρᾶτο προποδίζων
Il,13,807,εἴ πώς οἱ εἴξειαν ὑπασπίδια προβιβῶντι
Il,13,808,ἀλλ’ οὐ σύγχει θυμὸν ἐνὶ στήθεσσιν Ἀχαιῶν
Il,13,809,Αἴας δὲ πρῶτος προκαλέσσατο μακρὰ βιβάσθων
Il,13,810,δαιμόνιε σχεδὸν ἐλθέ τί ἢ δειδίσσεαι αὔτως
Il,13,811,Ἀργείους; οὔ τοί τι μάχης ἀδαήμονές εἰμεν
Il,13,812,ἀλλὰ Διὸς μάστιγι κακῇ ἐδάμημεν Ἀχαιοί
Il,13,813,ἦ θήν πού τοι θυμὸς ἐέλπεται ἐξαλαπάξειν
Il,13,814,νῆας ἄφαρ δέ τε χεῖρες ἀμύνειν εἰσὶ καὶ ἡμῖν
Il,13,815,ἦ κε πολὺ φθαίη εὖ ναιομένη πόλις ὑμὴ
Il,13,816,χερσὶν ὑφ’ ἡμετέρῃσιν ἁλοῦσά τε περθομένη τε
Il,13,817,σοὶ δ’αὐτῷ φημὶ σχεδὸν ἔμμεναι ὁππότε φεύγων
Il,13,818,ἀρήσῃ Διὶ πατρὶ καὶ ἄλλοις ἀθανάτοισι
Il,13,819,θάσσονας ἰρήκων ἔμεναι καλλίτριχας ἵππους
Il,13,820,οἵ σε πόλιν δ’οἴσουσι κονίοντες πεδίοιο
Il,13,821,ὣς ἄρα οἱ εἰπόντι ἐπέπτατο δεξιὸς ὄρνις
Il,13,822,αἰετὸς ὑψιπέτης ἐπὶ δ’ἴαχε λαὸς Ἀχαιῶν
Il,13,823,θάρσυνος οἰωνῷ ὃ δ’ἀμείβετο φαίδιμος Ἕκτωρ
Il,13,824,Αἶαν ἁμαρτοεπὲς βουγάϊε ποῖον ἔειπες
Il,13,825,εἰ γὰρ ἐγὼν οὕτω γε Διὸς πάϊς αἰγιόχοιο
Il,13,826,εἴην ἤματα πάντα τέκοι δέ με πότνια Ἥρη
Il,13,827,τιοίμην δ’ὡς τίετ’ Ἀθηναίη καὶ Ἀπόλλων
Il,13,828,ὡς νῦν ἡμέρη ἥδε κακὸν φέρει Ἀργείοισι
Il,13,829,πᾶσι μάλ’ ἐν δὲ σὺ τοῖσι πεφήσεαι αἴ κε ταλάσσῃς
Il,13,830,μεῖναι ἐμὸν δόρυ μακρόν ὅ τοι χρόα λειριόεντα
Il,13,831,δάψει ἀτὰρ Τρώων κορέεις κύνας ἠδ’ οἰωνοὺς
Il,13,832,δημῷ καὶ σάρκεσσι πεσὼν ἐπὶ νηυσὶν Ἀχαιῶν
Il,13,833,ὣς ἄρα φωνήσας ἡγήσατο τοὶ δ’ἅμ’ ἕποντο
Il,13,834,ἠχῇ θεσπεσίῃ ἐπὶ δ’ἴαχε λαὸς ὄπισθεν
Il,13,835,Ἀργεῖοι δ’ἑτέρωθεν ἐπίαχον οὐδὲ λάθοντο
Il,13,836,ἀλκῆς ἀλλ’ ἔμενον Τρώων ἐπιόντας ἀρίστους
Il,13,837,ἠχὴ δ’ἀμφοτέρων ἵκετ’ αἰθέρα καὶ Διὸς αὐγάς
Il,14,1,Νέστορα δ’οὐκ ἔλαθεν ἰαχὴ πίνοντά περ ἔμπης
Il,14,2,ἀλλ’ Ἀσκληπιάδην ἔπεα πτερόεντα προσηύδα
Il,14,3,φράζεο δῖε Μαχᾶον ὅπως ἔσται τάδε ἔργα
Il,14,4,μείζων δὴ παρὰ νηυσὶ βοὴ θαλερῶν αἰζηῶν
Il,14,5,ἀλλὰ σὺ μὲν νῦν πῖνε καθήμενος αἴθοπα οἶνον
Il,14,6,εἰς ὅ κε θερμὰ λοετρὰ ἐϋπλόκαμος Ἑκαμήδη
Il,14,7,θερμήνῃ καὶ λούσῃ ἄπο βρότον αἱματόεντα
Il,14,8,αὐτὰρ ἐγὼν ἐλθὼν τάχα εἴσομαι ἐς περιωπήν
Il,14,9,ὣς εἰπὼν σάκος εἷλε τετυγμένον υἷος ἑοῖο
Il,14,10,κείμενον ἐν κλισίῃ Θρασυμήδεος ἱπποδάμοιο
Il,14,11,χαλκῷ παμφαῖνον ὃ δ’ἔχ’ ἀσπίδα πατρὸς ἑοῖο
Il,14,12,εἵλετο δ’ἄλκιμον ἔγχος ἀκαχμένον ὀξέϊ χαλκῷ
Il,14,13,στῆ δ’ἐκτὸς κλισίης τάχα δ’εἴσιδεν ἔργον ἀεικὲς
Il,14,14,τοὺς μὲν ὀρινομένους τοὺς δὲ κλονέοντας ὄπισθε
Il,14,15,Τρῶας ὑπερθύμους ἐρέριπτο δὲ τεῖχος Ἀχαιῶν
Il,14,16,ὡς δ’ὅτε πορφύρῃ πέλαγος μέγα κύματι κωφῷ
Il,14,17,ὀσσόμενον λιγέων ἀνέμων λαιψηρὰ κέλευθα
Il,14,18,αὔτως οὐδ’ ἄρα τε προκυλίνδεται οὐδετέρωσε
Il,14,19,πρίν τινα κεκριμένον καταβήμεναι ἐκ Διὸς οὖρον
Il,14,20,ὣς ὃ γέρων ὅρμαινε δαϊζόμενος κατὰ θυμὸν
Il,14,21,διχθάδι’ ἢ μεθ’ ὅμιλον ἴοι Δαναῶν ταχυπώλων
Il,14,22,ἦε μετ’ Ἀτρεΐδην Ἀγαμέμνονα ποιμένα λαῶν
Il,14,23,ὧδε δέ οἱ φρονέοντι δοάσσατο κέρδιον εἶναι
Il,14,24,βῆναι ἐπ’ Ἀτρεΐδην οἳ δ’ἀλλήλους ἐνάριζον
Il,14,25,μαρνάμενοι λάκε δέ σφι περὶ χροῒ χαλκὸς ἀτειρὴς
Il,14,26,νυσσομένων ξίφεσίν τε καὶ ἔγχεσιν ἀμφιγύοισι
Il,14,27,Νέστορι δὲ ξύμβληντο διοτρεφέες βασιλῆες
Il,14,28,πὰρ νηῶν ἀνιόντες ὅσοι βεβλήατο χαλκῷ
Il,14,29,Τυδεΐδης Ὀδυσεύς τε καὶ Ἀτρεΐδης Ἀγαμέμνων
Il,14,30,πολλὸν γάρ ῥ’ἀπάνευθε μάχης εἰρύατο νῆες
Il,14,31,θῖν’ ἔφ’ ἁλὸς πολιῆς τὰς γὰρ πρώτας πεδίον δὲ
Il,14,32,εἴρυσαν αὐτὰρ τεῖχος ἐπὶ πρύμνῃσιν ἔδειμαν
Il,14,33,οὐδὲ γὰρ οὐδ’ εὐρύς περ ἐὼν ἐδυνήσατο πάσας
Il,14,34,αἰγιαλὸς νῆας χαδέειν στείνοντο δὲ λαοί
Il,14,35,τώ ῥα προκρόσσας ἔρυσαν καὶ πλῆσαν ἁπάσης
Il,14,36,ἠϊόνος στόμα μακρόν ὅσον συνεέργαθον ἄκραι
Il,14,37,τώ ῥ’οἵ γ’ὀψείοντες ἀϋτῆς καὶ πολέμοιο
Il,14,38,ἔγχει ἐρειδόμενοι κίον ἀθρόοι ἄχνυτο δέ σφι
Il,14,39,θυμὸς ἐνὶ στήθεσσιν ὃ δὲ ξύμβλητο γεραιὸς
Il,14,40,Νέστωρ πτῆξε δὲ θυμὸν ἐνὶ στήθεσσιν Ἀχαιῶν
Il,14,41,τὸν καὶ φωνήσας προσέφη κρείων Ἀγαμέμνων
Il,14,42,ὦ Νέστορ Νηληϊάδη μέγα κῦδος Ἀχαιῶν
Il,14,43,τίπτε λιπὼν πόλεμον φθισήνορα δεῦρ’ ἀφικάνεις;
Il,14,44,δείδω μὴ δή μοι τελέσῃ ἔπος ὄβριμος Ἕκτωρ
Il,14,45,ὥς ποτ’ ἐπηπείλησεν ἐνὶ Τρώεσσ’ ἀγορεύων
Il,14,46,μὴ πρὶν πὰρ νηῶν προτὶ Ἴλιον ἀπονέεσθαι
Il,14,47,πρὶν πυρὶ νῆας ἐνιπρῆσαι κτεῖναι δὲ καὶ αὐτούς
Il,14,48,κεῖνος τὼς ἀγόρευε τὰ δὴ νῦν πάντα τελεῖται
Il,14,49,ὢ πόποι ἦ ῥα καὶ ἄλλοι ἐϋκνήμιδες Ἀχαιοὶ
Il,14,50,ἐν θυμῷ βάλλονται ἐμοὶ χόλον ὥς περ Ἀχιλλεὺς
Il,14,51,οὐδ’ ἐθέλουσι μάχεσθαι ἐπὶ πρυμνῇσι νέεσσι
Il,14,52,τὸν δ’ἠμείβετ’ ἔπειτα Γερήνιος ἱππότα Νέστωρ
Il,14,53,ἦ δὴ ταῦτά γ’ἑτοῖμα τετεύχαται οὐδέ κεν ἄλλως
Il,14,54,Ζεὺς ὑψιβρεμέτης αὐτὸς παρατεκτήναιτο
Il,14,55,τεῖχος μὲν γὰρ δὴ κατερήριπεν ᾧ ἐπέπιθμεν
Il,14,56,ἄρρηκτον νηῶν τε καὶ αὐτῶν εἶλαρ ἔσεσθαι
Il,14,57,οἳ δ’ἐπὶ νηυσὶ θοῇσι μάχην ἀλίαστον ἔχουσι
Il,14,58,νωλεμές οὐδ’ ἂν ἔτι γνοίης μάλα περ σκοπιάζων
Il,14,59,ὁπποτέρωθεν Ἀχαιοὶ ὀρινόμενοι κλονέονται
Il,14,60,ὡς ἐπιμὶξ κτείνονται ἀϋτὴ δ’οὐρανὸν ἵκει
Il,14,61,ἡμεῖς δὲ φραζώμεθ’ ὅπως ἔσται τάδε ἔργα
Il,14,62,εἴ τι νόος ῥέξει πόλεμον δ’οὐκ ἄμμε κελεύω
Il,14,63,δύμεναι οὐ γάρ πως βεβλημένον ἐστὶ μάχεσθαι
Il,14,64,τὸν δ’αὖτε προσέειπεν ἄναξ ἀνδρῶν Ἀγαμέμνων
Il,14,65,Νέστορ ἐπεὶ δὴ νηυσὶν ἔπι πρυμνῇσι μάχονται
Il,14,66,τεῖχος δ’οὐκ ἔχραισμε τετυγμένον οὐδέ τι τάφρος
Il,14,67,ᾗ ἔπι πολλὰ πάθον Δαναοί ἔλποντο δὲ θυμῷ
Il,14,68,ἄρρηκτον νηῶν τε καὶ αὐτῶν εἶλαρ ἔσεσθαι
Il,14,69,οὕτω που Διὶ μέλλει ὑπερμενέϊ φίλον εἶναι
Il,14,70,νωνύμνους ἀπολέσθαι ἀπ’ Ἄργεος ἐνθάδ’ Ἀχαιούς
Il,14,71,ᾔδεα μὲν γὰρ ὅτε πρόφρων Δαναοῖσιν ἄμυνεν
Il,14,72,οἶδα δὲ νῦν ὅτε τοὺς μὲν ὁμῶς μακάρεσσι θεοῖσι
Il,14,73,κυδάνει ἡμέτερον δὲ μένος καὶ χεῖρας ἔδησεν
Il,14,74,ἀλλ’ ἄγεθ’ ὡς ἂν ἐγὼν εἴπω πειθώμεθα πάντες
Il,14,75,νῆες ὅσαι πρῶται εἰρύαται ἄγχι θαλάσσης
Il,14,76,ἕλκωμεν πάσας δὲ ἐρύσσομεν εἰς ἅλα δῖαν
Il,14,77,ὕψι δ’ἐπ’ εὐνάων ὁρμίσσομεν εἰς ὅ κεν ἔλθῃ
Il,14,78,νὺξ ἀβρότη ἢν καὶ τῇ ἀπόσχωνται πολέμοιο
Il,14,79,Τρῶες ἔπειτα δέ κεν ἐρυσαίμεθα νῆας ἁπάσας
Il,14,80,οὐ γάρ τις νέμεσις φυγέειν κακόν οὐδ’ ἀνὰ νύκτα
Il,14,81,βέλτερον ὃς φεύγων προφύγῃ κακὸν ἠὲ ἁλώῃ
Il,14,82,τὸν δ’ἄρ’ ὑπόδρα ἰδὼν προσέφη πολύμητις Ὀδυσσεύς
Il,14,83,Ἀτρεΐδη ποῖόν σε ἔπος φύγεν ἕρκος ὀδόντων
Il,14,84,οὐλόμεν’ αἴθ’ ὤφελλες ἀεικελίου στρατοῦ ἄλλου
Il,14,85,σημαίνειν μὴ δ’ἄμμιν ἀνασσέμεν οἷσιν ἄρα Ζεὺς
Il,14,86,ἐκ νεότητος ἔδωκε καὶ ἐς γῆρας τολυπεύειν
Il,14,87,ἀργαλέους πολέμους ὄφρα φθιόμεσθα ἕκαστος
Il,14,88,οὕτω δὴ μέμονας Τρώων πόλιν εὐρυάγυιαν
Il,14,89,καλλείψειν ἧς εἵνεκ’ ὀϊζύομεν κακὰ πολλά;
Il,14,90,σίγα μή τίς τ’ἄλλος Ἀχαιῶν τοῦτον ἀκούσῃ
Il,14,91,μῦθον ὃν οὔ κεν ἀνήρ γε διὰ στόμα πάμπαν ἄγοιτο
Il,14,92,ὅς τις ἐπίσταιτο ᾗσι φρεσὶν ἄρτια βάζειν
Il,14,93,σκηπτοῦχός τ’εἴη καί οἱ πειθοίατο λαοὶ
Il,14,94,τοσσοίδ’ ὅσσοισιν σὺ μετ’ Ἀργείοισιν ἀνάσσεις
Il,14,95,νῦν δέ σευ ὠνοσάμην πάγχυ φρένας οἷον ἔειπες
Il,14,96,ὃς κέλεαι πολέμοιο συνεσταότος καὶ ἀϋτῆς
Il,14,97,νῆας ἐϋσσέλμους ἅλαδ’ ἑλκέμεν ὄφρ’ ἔτι μᾶλλον
Il,14,98,Τρωσὶ μὲν εὐκτὰ γένηται ἐπικρατέουσί περ ἔμπης
Il,14,99,ἡμῖν δ’αἰπὺς ὄλεθρος ἐπιρρέπῃ οὐ γὰρ Ἀχαιοὶ
Il,14,100,σχήσουσιν πόλεμον νηῶν ἅλα δ’ἑλκομενάων
Il,14,101,ἀλλ’ ἀποπαπτανέουσιν ἐρωήσουσι δὲ χάρμης
Il,14,102,ἔνθά κε σὴ βουλὴ δηλήσεται ὄρχαμε λαῶν
Il,14,103,τὸν δ’ἠμείβετ’ ἔπειτα ἄναξ ἀνδρῶν Ἀγαμέμνων
Il,14,104,ὦ Ὀδυσεῦ μάλα πώς με καθίκεο θυμὸν ἐνιπῇ
Il,14,105,ἀργαλέῃ ἀτὰρ οὐ μὲν ἐγὼν ἀέκοντας ἄνωγα
Il,14,106,νῆας ἐϋσσέλμους ἅλα δ’ἑλκέμεν υἷας Ἀχαιῶν
Il,14,107,νῦν δ’εἴη ὃς τῆσδέ γ’ἀμείνονα μῆτιν ἐνίσποι
Il,14,108,ἢ νέος ἠὲ παλαιός ἐμοὶ δέ κεν ἀσμένῳ εἴη
Il,14,109,τοῖσι δὲ καὶ μετέειπε βοὴν ἀγαθὸς Διομήδης
Il,14,110,ἐγγὺς ἀνήρ οὐ δηθὰ ματεύσομεν αἴ κ’ἐθέλητε
Il,14,111,πείθεσθαι καὶ μή τι κότῳ ἀγάσησθε ἕκαστος
Il,14,112,οὕνεκα δὴ γενεῆφι νεώτατός εἰμι μεθ’ ὑμῖν
Il,14,113,πατρὸς δ’ἐξ ἀγαθοῦ καὶ ἐγὼ γένος εὔχομαι εἶναι
Il,14,114,Τυδέος ὃν Θήβῃσι χυτὴ κατὰ γαῖα καλύπτει
Il,14,115,πορθεῖ γὰρ τρεῖς παῖδες ἀμύμονες ἐξεγένοντο
Il,14,116,οἴκεον δ’ἐν Πλευρῶνι καὶ αἰπεινῇ Καλυδῶνι
Il,14,117,Ἄγριος ἠδὲ Μέλας τρίτατος δ’ἦν ἱππότα Οἰνεὺς
Il,14,118,πατρὸς ἐμοῖο πατήρ ἀρετῇ δ’ἦν ἔξοχος αὐτῶν
Il,14,119,ἀλλ’ ὃ μὲν αὐτόθι μεῖνε πατὴρ δ’ἐμὸς Ἄργεϊ νάσθη
Il,14,120,πλαγχθείς ὡς γάρ που Ζεὺς ἤθελε καὶ θεοὶ ἄλλοι
Il,14,121,Ἀδρήστοιο δ’ἔγημε θυγατρῶν ναῖε δὲ δῶμα
Il,14,122,ἀφνειὸν βιότοιο ἅλις δέ οἱ ἦσαν ἄρουραι
Il,14,123,πυροφόροι πολλοὶ δὲ φυτῶν ἔσαν ὄρχατοι ἀμφίς
Il,14,124,πολλὰ δέ οἱ πρόβατ’ ἔσκε κέκαστο δὲ πάντας Ἀχαιοὺς
Il,14,125,ἐγχείῃ τὰ δὲ μέλλετ’ ἀκουέμεν εἰ ἐτεόν περ
Il,14,126,τὼ οὐκ ἄν με γένος γε κακὸν καὶ ἀνάλκιδα φάντες
Il,14,127,μῦθον ἀτιμήσαιτε πεφασμένον ὅν κ’ἐῢ εἴπω
Il,14,128,δεῦτ’ ἴομεν πόλεμον δὲ καὶ οὐτάμενοί περ ἀνάγκῃ
Il,14,129,ἔνθα δ’ἔπειτ’ αὐτοὶ μὲν ἐχώμεθα δηϊοτῆτος
Il,14,130,ἐκ βελέων μή πού τις ἐφ’ ἕλκεϊ ἕλκος ἄρηται
Il,14,131,ἄλλους δ’ὀτρύνοντες ἐνήσομεν οἳ τὸ πάρος περ
Il,14,132,θυμῷ ἦρα φέροντες ἀφεστᾶσ’ οὐδὲ μάχονται
Il,14,133,ὣς ἔφαθ’ οἳ δ’ἄρα τοῦ μάλα μὲν κλύον ἠδὲ πίθοντο
Il,14,134,βὰν δ’ἴμεν ἦρχε δ’ἄρά σφιν ἄναξ ἀνδρῶν Ἀγαμέμνων
Il,14,135,οὐδ’ ἀλαοσκοπιὴν εἶχε κλυτὸς ἐννοσίγαιος
Il,14,136,ἀλλὰ μετ’ αὐτοὺς ἦλθε παλαιῷ φωτὶ ἐοικώς
Il,14,137,δεξιτερὴν δ’ἕλε χεῖρ’ Ἀγαμέμνονος Ἀτρεΐδαο
Il,14,138,καί μιν φωνήσας ἔπεα πτερόεντα προσηύδα
Il,14,139,Ἀτρεΐδη νῦν δή που Ἀχιλλῆος ὀλοὸν κῆρ
Il,14,140,γηθεῖ ἐνὶ στήθεσσι φόνον καὶ φύζαν Ἀχαιῶν
Il,14,141,δερκομένῳ ἐπεὶ οὔ οἱ ἔνι φρένες οὐδ’ ἠβαιαί
Il,14,142,ἀλλ’ ὃ μὲν ὣς ἀπόλοιτο θεὸς δέ ἑ σιφλώσειε
Il,14,143,σοὶ δ’οὔ πω μάλα πάγχυ θεοὶ μάκαρες κοτέουσιν
Il,14,144,ἀλλ’ ἔτι που Τρώων ἡγήτορες ἠδὲ μέδοντες
Il,14,145,εὐρὺ κονίσουσιν πεδίον σὺ δ’ἐπόψεαι αὐτὸς
Il,14,146,φεύγοντας προτὶ ἄστυ νεῶν ἄπο καὶ κλισιάων
Il,14,147,ὣς εἰπὼν μέγ’ ἄϋσεν ἐπεσσύμενος πεδίοιο
Il,14,148,ὅσσόν τ’ἐννεάχιλοι ἐπίαχον ἢ δεκάχιλοι
Il,14,149,ἀνέρες ἐν πολέμῳ ἔριδα ξυνάγοντες Ἄρηος
Il,14,150,τόσσην ἐκ στήθεσφιν ὄπα κρείων ἐνοσίχθων
Il,14,151,ἧκεν Ἀχαιοῖσιν δὲ μέγα σθένος ἔμβαλ’ ἑκάστῳ
Il,14,152,καρδίῃ ἄληκτον πολεμίζειν ἠδὲ μάχεσθαι
Il,14,153,Ἥρη δ’εἰσεῖδε χρυσόθρονος ὀφθαλμοῖσι
Il,14,154,στᾶσ’ ἐξ Οὐλύμποιο ἀπὸ ῥίου αὐτίκα δ’ἔγνω
Il,14,155,τὸν μὲν ποιπνύοντα μάχην ἀνὰ κυδιάνειραν
Il,14,156,αὐτοκασίγνητον καὶ δαέρα χαῖρε δὲ θυμῷ
Il,14,157,Ζῆνα δ’ἐπ’ ἀκροτάτης κορυφῆς πολυπίδακος Ἴδης
Il,14,158,ἥμενον εἰσεῖδε στυγερὸς δέ οἱ ἔπλετο θυμῷ
Il,14,159,μερμήριξε δ’ἔπειτα βοῶπις πότνια Ἥρη
Il,14,160,ὅππως ἐξαπάφοιτο Διὸς νόον αἰγιόχοιο
Il,14,161,ἥδε δέ οἱ κατὰ θυμὸν ἀρίστη φαίνετο βουλὴ
Il,14,162,ἐλθεῖν εἰς Ἴδην εὖ ἐντύνασαν ἓ αὐτήν
Il,14,163,εἴ πως ἱμείραιτο παραδραθέειν φιλότητι
Il,14,164,ᾗ χροιῇ τῷ δ’ὕπνον ἀπήμονά τε λιαρόν τε
Il,14,165,χεύῃ ἐπὶ βλεφάροισιν ἰδὲ φρεσὶ πευκαλίμῃσι
Il,14,166,βῆ δ’ἴμεν ἐς θάλαμον τόν οἱ φίλος υἱὸς ἔτευξεν
Il,14,167,Ἥφαιστος πυκινὰς δὲ θύρας σταθμοῖσιν ἐπῆρσε
Il,14,168,κληῖδι κρυπτῇ τὴν δ’οὐ θεὸς ἄλλος ἀνῷγεν
Il,14,169,ἔνθ’ ἥ γ’εἰσελθοῦσα θύρας ἐπέθηκε φαεινάς
Il,14,170,ἀμβροσίῃ μὲν πρῶτον ἀπὸ χροὸς ἱμερόεντος
Il,14,171,λύματα πάντα κάθηρεν ἀλείψατο δὲ λίπ’ ἐλαίῳ
Il,14,172,ἀμβροσίῳ ἑδανῷ τό ῥά οἱ τεθυωμένον ἦεν
Il,14,173,τοῦ καὶ κινυμένοιο Διὸς κατὰ χαλκοβατὲς δῶ
Il,14,174,ἔμπης ἐς γαῖάν τε καὶ οὐρανὸν ἵκετ’ ἀϋτμή
Il,14,175,τῷ ῥ’ἥ γε χρόα καλὸν ἀλειψαμένη ἰδὲ χαίτας
Il,14,176,πεξαμένη χερσὶ πλοκάμους ἔπλεξε φαεινοὺς
Il,14,177,καλοὺς ἀμβροσίους ἐκ κράατος ἀθανάτοιο
Il,14,178,ἀμφὶ δ’ἄρ’ ἀμβρόσιον ἑανὸν ἕσαθ’ ὅν οἱ Ἀθήνη
Il,14,179,ἔξυσ’ ἀσκήσασα τίθει δ’ἐνὶ δαίδαλα πολλά
Il,14,180,χρυσείῃς δ’ἐνετῇσι κατὰ στῆθος περονᾶτο
Il,14,181,ζώσατο δὲ ζώνῃ ἑκατὸν θυσάνοις ἀραρυίῃ
Il,14,182,ἐν δ’ἄρα ἕρματα ἧκεν ἐϋτρήτοισι λοβοῖσι
Il,14,183,τρίγληνα μορόεντα χάρις δ’ἀπελάμπετο πολλή
Il,14,184,κρηδέμνῳ δ’ἐφύπερθε καλύψατο δῖα θεάων
Il,14,185,καλῷ νηγατέῳ λευκὸν δ’ἦν ἠέλιος ὥς
Il,14,186,ποσσὶ δ’ὑπὸ λιπαροῖσιν ἐδήσατο καλὰ πέδιλα
Il,14,187,αὐτὰρ ἐπεὶ δὴ πάντα περὶ χροῒ θήκατο κόσμον
Il,14,188,βῆ ῥ’ἴμεν ἐκ θαλάμοιο καλεσσαμένη δ’Ἀφροδίτην
Il,14,189,τῶν ἄλλων ἀπάνευθε θεῶν πρὸς μῦθον ἔειπε
Il,14,190,ἦ ῥά νύ μοί τι πίθοιο φίλον τέκος ὅττί κεν εἴπω
Il,14,191,ἦέ κεν ἀρνήσαιο κοτεσσαμένη τό γε θυμῷ
Il,14,192,οὕνεκ’ ἐγὼ Δαναοῖσι σὺ δὲ Τρώεσσιν ἀρήγεις;
Il,14,193,τὴν δ’ἠμείβετ’ ἔπειτα Διὸς θυγάτηρ Ἀφροδίτη
Il,14,194,Ἥρη πρέσβα θεὰ θύγατερ μεγάλοιο Κρόνοιο
Il,14,195,αὔδα ὅ τι φρονέεις τελέσαι δέ με θυμὸς ἄνωγεν
Il,14,196,εἰ δύναμαι τελέσαι γε καὶ εἰ τετελεσμένον ἐστίν
Il,14,197,τὴν δὲ δολοφρονέουσα προσηύδα πότνια Ἥρη
Il,14,198,δὸς νῦν μοι φιλότητα καὶ ἵμερον ᾧ τε σὺ πάντας
Il,14,199,δαμνᾷ ἀθανάτους ἠδὲ θνητοὺς ἀνθρώπους
Il,14,200,εἶμι γὰρ ὀψομένη πολυφόρβου πείρατα γαίης
Il,14,201,Ὠκεανόν τε θεῶν γένεσιν καὶ μητέρα Τηθύν
Il,14,202,οἵ μ’ἐν σφοῖσι δόμοισιν ἐῢ τρέφον ἠδ’ ἀτίταλλον
Il,14,203,δεξάμενοι ’Ρείας ὅτε τε Κρόνον εὐρύοπα Ζεὺς
Il,14,204,γαίης νέρθε καθεῖσε καὶ ἀτρυγέτοιο θαλάσσης
Il,14,205,τοὺς εἶμ’ ὀψομένη καί σφ’ἄκριτα νείκεα λύσω
Il,14,206,ἤδη γὰρ δηρὸν χρόνον ἀλλήλων ἀπέχονται
Il,14,207,εὐνῆς καὶ φιλότητος ἐπεὶ χόλος ἔμπεσε θυμῷ
Il,14,208,εἰ κείνω ἐπέεσσι παραιπεπιθοῦσα φίλον κῆρ
Il,14,209,εἰς εὐνὴν ἀνέσαιμι ὁμωθῆναι φιλότητι
Il,14,210,αἰεί κέ σφι φίλη τε καὶ αἰδοίη καλεοίμην
Il,14,211,τὴν δ’αὖτε προσέειπε φιλομειδὴς Ἀφροδίτη
Il,14,212,οὐκ ἔστ’ οὐδὲ ἔοικε τεὸν ἔπος ἀρνήσασθαι
Il,14,213,Ζηνὸς γὰρ τοῦ ἀρίστου ἐν ἀγκοίνῃσιν ἰαύεις
Il,14,214,ἦ καὶ ἀπὸ στήθεσφιν ἐλύσατο κεστὸν ἱμάντα
Il,14,215,ποικίλον ἔνθα δέ οἱ θελκτήρια πάντα τέτυκτο
Il,14,216,ἔνθ’ ἔνι μὲν φιλότης ἐν δ’ἵμερος ἐν δ’ὀαριστὺς
Il,14,217,πάρφασις ἥ τ’ἔκλεψε νόον πύκα περ φρονεόντων
Il,14,218,τόν ῥά οἱ ἔμβαλε χερσὶν ἔπος τ’ἔφατ’ ἔκ τ’ὀνόμαζε
Il,14,219,τῆ νῦν τοῦτον ἱμάντα τεῷ ἐγκάτθεο κόλπῳ
Il,14,220,ποικίλον ᾧ ἔνι πάντα τετεύχαται οὐδέ σέ φημι
Il,14,221,ἄπρηκτόν γε νέεσθαι ὅ τι φρεσὶ σῇσι μενοινᾷς
Il,14,222,ὣς φάτο μείδησεν δὲ βοῶπις πότνια Ἥρη
Il,14,223,μειδήσασα δ’ἔπειτα ἑῷ ἐγκάτθετο κόλπῳ
Il,14,224,ἣ μὲν ἔβη πρὸς δῶμα Διὸς θυγάτηρ Ἀφροδίτη
Il,14,225,Ἥρη δ’ἀΐξασα λίπεν ῥίον Οὐλύμποιο
Il,14,226,Πιερίην δ’ἐπιβᾶσα καὶ Ἠμαθίην ἐρατεινὴν
Il,14,227,σεύατ’ ἐφ’ ἱπποπόλων Θρῃκῶν ὄρεα νιφόεντα
Il,14,228,ἀκροτάτας κορυφάς οὐδὲ χθόνα μάρπτε ποδοῖιν
Il,14,229,ἐξ Ἀθόω δ’ἐπὶ πόντον ἐβήσετο κυμαίνοντα
Il,14,230,Λῆμνον δ’εἰσαφίκανε πόλιν θείοιο Θόαντος
Il,14,231,ἔνθ’ Ὕπνῳ ξύμβλητο κασιγνήτῳ Θανάτοιο
Il,14,232,ἔν τ’ἄρα οἱ φῦ χειρὶ ἔπος τ’ἔφατ’ ἔκ τ’ὀνόμαζεν
Il,14,233,Ὕπνε ἄναξ πάντων τε θεῶν πάντων τ’ἀνθρώπων
Il,14,234,ἠμὲν δή ποτ’ ἐμὸν ἔπος ἔκλυες ἠδ’ ἔτι καὶ νῦν
Il,14,235,πείθευ ἐγὼ δέ κέ τοι ἰδέω χάριν ἤματα πάντα
Il,14,236,κοίμησόν μοι Ζηνὸς ὑπ’ ὀφρύσιν ὄσσε φαεινὼ
Il,14,237,αὐτίκ’ ἐπεί κεν ἐγὼ παραλέξομαι ἐν φιλότητι
Il,14,238,δῶρα δέ τοι δώσω καλὸν θρόνον ἄφθιτον αἰεὶ
Il,14,239,χρύσεον Ἥφαιστος δέ κ’ἐμὸς πάϊς ἀμφιγυήεις
Il,14,240,τεύξει’ ἀσκήσας ὑπὸ δὲ θρῆνυν ποσὶν ἥσει
Il,14,241,τῷ κεν ἐπισχοίης λιπαροὺς πόδας εἰλαπινάζων
Il,14,242,τὴν δ’ἀπαμειβόμενος προσεφώνεε νήδυμος Ὕπνος
Il,14,243,Ἥρη πρέσβα θεὰ θύγατερ μεγάλοιο Κρόνοιο
Il,14,244,ἄλλον μέν κεν ἔγωγε θεῶν αἰειγενετάων
Il,14,245,ῥεῖα κατευνήσαιμι καὶ ἂν ποταμοῖο ῥέεθρα
Il,14,246,Ὠκεανοῦ ὅς περ γένεσις πάντεσσι τέτυκται
Il,14,247,Ζηνὸς δ’οὐκ ἂν ἔγωγε Κρονίονος ἆσσον ἱκοίμην
Il,14,248,οὐδὲ κατευνήσαιμ’ ὅτε μὴ αὐτός γε κελεύοι
Il,14,249,ἤδη γάρ με καὶ ἄλλο τεὴ ἐπίνυσσεν ἐφετμὴ
Il,14,250,ἤματι τῷ ὅτε κεῖνος ὑπέρθυμος Διὸς υἱὸς
Il,14,251,ἔπλεεν Ἰλιόθεν Τρώων πόλιν ἐξαλαπάξας
Il,14,252,ἤτοι ἐγὼ μὲν ἔλεξα Διὸς νόον αἰγιόχοιο
Il,14,253,νήδυμος ἀμφιχυθείς σὺ δέ οἱ κακὰ μήσαο θυμῷ
Il,14,254,ὄρσασ’ ἀργαλέων ἀνέμων ἐπὶ πόντον ἀήτας
Il,14,255,καί μιν ἔπειτα Κόων δ’εὖ ναιομένην ἀπένεικας
Il,14,256,νόσφι φίλων πάντων ὃ δ’ἐπεγρόμενος χαλέπαινε
Il,14,257,ῥιπτάζων κατὰ δῶμα θεούς ἐμὲ δ’ἔξοχα πάντων
Il,14,258,ζήτει καί κέ μ’ἄϊστον ἀπ’ αἰθέρος ἔμβαλε πόντῳ
Il,14,259,εἰ μὴ Νὺξ δμήτειρα θεῶν ἐσάωσε καὶ ἀνδρῶν
Il,14,260,τὴν ἱκόμην φεύγων ὃ δ’ἐπαύσατο χωόμενός περ
Il,14,261,ἅζετο γὰρ μὴ Νυκτὶ θοῇ ἀποθύμια ἕρδοι
Il,14,262,νῦν αὖ τοῦτό μ’ἄνωγας ἀμήχανον ἄλλο τελέσσαι
Il,14,263,τὸν δ’αὖτε προσέειπε βοῶπις πότνια Ἥρη
Il,14,264,Ὕπνε τί ἢ δὲ σὺ ταῦτα μετὰ φρεσὶ σῇσι μενοινᾷς;
Il,14,265,ἦ φῂς ὣς Τρώεσσιν ἀρηξέμεν εὐρύοπα Ζῆν
Il,14,266,ὡς Ἡρακλῆος περιχώσατο παῖδος ἑοῖο;
Il,14,267,ἀλλ’ ἴθ’ ἐγὼ δέ κέ τοι Χαρίτων μίαν ὁπλοτεράων
Il,14,268,δώσω ὀπυιέμεναι καὶ σὴν κεκλῆσθαι ἄκοιτιν
Il,14,269,ὣς φάτο χήρατο δ’Ὕπνος ἀμειβόμενος δὲ προσηύδα
Il,14,270,ἄγρει νῦν μοι ὄμοσσον ἀάατον Στυγὸς ὕδωρ
Il,14,271,χειρὶ δὲ τῇ ἑτέρῃ μὲν ἕλε χθόνα πουλυβότειραν
Il,14,272,τῇ δ’ἑτέρῃ ἅλα μαρμαρέην ἵνα νῶϊν ἅπαντες
Il,14,273,μάρτυροι ὦσ’ οἳ ἔνερθε θεοὶ Κρόνον ἀμφὶς ἐόντες
Il,14,274,ἦ μὲν ἐμοὶ δώσειν Χαρίτων μίαν ὁπλοτεράων
Il,14,275,Πασιθέην ἧς τ’αὐτὸς ἐέλδομαι ἤματα πάντα
Il,14,276,ὣς ἔφατ’ οὐδ’ ἀπίθησε θεὰ λευκώλενος Ἥρη
Il,14,277,ὄμνυε δ’ὡς ἐκέλευε θεοὺς δ’ὀνόμηνεν ἅπαντας
Il,14,278,τοὺς ὑποταρταρίους οἳ Τιτῆνες καλέονται
Il,14,279,αὐτὰρ ἐπεί ῥ’ὄμοσέν τε τελεύτησέν τε τὸν ὅρκον
Il,14,280,τὼ βήτην Λήμνου τε καὶ Ἴμβρου ἄστυ λιπόντε
Il,14,281,ἠέρα ἑσσαμένω ῥίμφα πρήσσοντε κέλευθον
Il,14,282,Ἴδην δ’ἱκέσθην πολυπίδακα μητέρα θηρῶν
Il,14,283,Λεκτόν ὅθι πρῶτον λιπέτην ἅλα τὼ δ’ἐπὶ χέρσου
Il,14,284,βήτην ἀκροτάτη δὲ ποδῶν ὕπο σείετο ὕλη
Il,14,285,ἔνθ’ Ὕπνος μὲν ἔμεινε πάρος Διὸς ὄσσε ἰδέσθαι
Il,14,286,εἰς ἐλάτην ἀναβὰς περιμήκετον ἣ τότ’ ἐν Ἴδῃ
Il,14,287,μακροτάτη πεφυυῖα δι’ ἠέρος αἰθέρ’ ἵκανεν
Il,14,288,ἔνθ’ ἧστ’ ὄζοισιν πεπυκασμένος εἰλατίνοισιν
Il,14,289,ὄρνιθι λιγυρῇ ἐναλίγκιος ἥν τ’ἐν ὄρεσσι
Il,14,290,χαλκίδα κικλήσκουσι θεοί ἄνδρες δὲ κύμινδιν
Il,14,291,Ἥρη δὲ κραιπνῶς προσεβήσετο Γάργαρον ἄκρον
Il,14,292,Ἴδης ὑψηλῆς ἴδε δὲ νεφεληγερέτα Ζεύς
Il,14,293,ὡς δ’ἴδεν ὥς μιν ἔρως πυκινὰς φρένας ἀμφεκάλυψεν
Il,14,294,οἷον ὅτε πρῶτόν περ ἐμισγέσθην φιλότητι
Il,14,295,εἰς εὐνὴν φοιτῶντε φίλους λήθοντε τοκῆας
Il,14,296,στῆ δ’αὐτῆς προπάροιθεν ἔπος τ’ἔφατ’ ἔκ τ’ὀνόμαζεν
Il,14,297,Ἥρη πῇ μεμαυῖα κατ’ Οὐλύμπου τόδ’ ἱκάνεις;
Il,14,298,ἵπποι δ’οὐ παρέασι καὶ ἅρματα τῶν κ’ἐπιβαίης
Il,14,299,τὸν δὲ δολοφρονέουσα προσηύδα πότνια Ἥρη
Il,14,300,ἔρχομαι ὀψομένη πολυφόρβου πείρατα γαίης
Il,14,301,Ὠκεανόν τε θεῶν γένεσιν καὶ μητέρα Τηθύν
Il,14,302,οἵ με σφοῖσι δόμοισιν ἐῢ τρέφον ἠδ’ ἀτίταλλον
Il,14,303,τοὺς εἶμ’ ὀψομένη καί σφ’ἄκριτα νείκεα λύσω
Il,14,304,ἤδη γὰρ δηρὸν χρόνον ἀλλήλων ἀπέχονται
Il,14,305,εὐνῆς καὶ φιλότητος ἐπεὶ χόλος ἔμπεσε θυμῷ
Il,14,306,ἵπποι δ’ἐν πρυμνωρείῃ πολυπίδακος Ἴδης
Il,14,307,ἑστᾶσ’ οἵ μ’οἴσουσιν ἐπὶ τραφερήν τε καὶ ὑγρήν
Il,14,308,νῦν δὲ σεῦ εἵνεκα δεῦρο κατ’ Οὐλύμπου τόδ’ ἱκάνω
Il,14,309,μή πώς μοι μετέπειτα χολώσεαι αἴ κε σιωπῇ
Il,14,310,οἴχωμαι πρὸς δῶμα βαθυρρόου Ὠκεανοῖο
Il,14,311,τὴν δ’ἀπαμειβόμενος προσέφη νεφεληγερέτα Ζεύς
Il,14,312,Ἥρη κεῖσε μὲν ἔστι καὶ ὕστερον ὁρμηθῆναι
Il,14,313,νῶϊ δ’ἄγ’ ἐν φιλότητι τραπείομεν εὐνηθέντε
Il,14,314,οὐ γάρ πώ ποτέ μ’ὧδε θεᾶς ἔρος οὐδὲ γυναικὸς
Il,14,315,θυμὸν ἐνὶ στήθεσσι περιπροχυθεὶς ἐδάμασσεν
Il,14,316,οὐδ’ ὁπότ’ ἠρασάμην Ἰξιονίης ἀλόχοιο
Il,14,317,ἣ τέκε Πειρίθοον θεόφιν μήστωρ’ ἀτάλαντον
Il,14,318,οὐδ’ ὅτε περ Δανάης καλλισφύρου Ἀκρισιώνης
Il,14,319,ἣ τέκε Περσῆα πάντων ἀριδείκετον ἀνδρῶν
Il,14,320,οὐδ’ ὅτε Φοίνικος κούρης τηλεκλειτοῖο
Il,14,321,ἣ τέκε μοι Μίνων τε καὶ ἀντίθεον ’Ραδάμανθυν
Il,14,322,οὐδ’ ὅτε περ Σεμέλης οὐδ’ Ἀλκμήνης ἐνὶ Θήβῃ
Il,14,323,ἥ ῥ’Ἡρακλῆα κρατερόφρονα γείνατο παῖδα
Il,14,324,ἣ δὲ Διώνυσον Σεμέλη τέκε χάρμα βροτοῖσιν
Il,14,325,οὐδ’ ὅτε Δήμητρος καλλιπλοκάμοιο ἀνάσσης
Il,14,326,οὐδ’ ὁπότε Λητοῦς ἐρικυδέος οὐδὲ σεῦ αὐτῆς
Il,14,327,ὡς σέο νῦν ἔραμαι καί με γλυκὺς ἵμερος αἱρεῖ
Il,14,328,τὸν δὲ δολοφρονέουσα προσηύδα πότνια Ἥρη
Il,14,329,αἰνότατε Κρονίδη ποῖον τὸν μῦθον ἔειπες
Il,14,330,εἰ νῦν ἐν φιλότητι λιλαίεαι εὐνηθῆναι
Il,14,331,Ἴδης ἐν κορυφῇσι τὰ δὲ προπέφανται ἅπαντα
Il,14,332,πῶς κ’ἔοι εἴ τις νῶϊ θεῶν αἰειγενετάων
Il,14,333,εὕδοντ’ ἀθρήσειε θεοῖσι δὲ πᾶσι μετελθὼν
Il,14,334,πεφράδοι; οὐκ ἂν ἔγωγε τεὸν πρὸς δῶμα νεοίμην
Il,14,335,ἐξ εὐνῆς ἀνστᾶσα νεμεσσητὸν δέ κεν εἴη
Il,14,336,ἀλλ’ εἰ δή ῥ’ἐθέλεις καί τοι φίλον ἔπλετο θυμῷ
Il,14,337,ἔστιν τοι θάλαμος τόν τοι φίλος υἱὸς ἔτευξεν
Il,14,338,Ἥφαιστος πυκινὰς δὲ θύρας σταθμοῖσιν ἐπῆρσεν
Il,14,339,ἔνθ’ ἴομεν κείοντες ἐπεί νύ τοι εὔαδεν εὐνή
Il,14,340,τὴν δ’ἀπαμειβόμενος προσέφη νεφεληγερέτα Ζεύς
Il,14,341,Ἥρη μήτε θεῶν τό γε δείδιθι μήτέ τιν’ ἀνδρῶν
Il,14,342,ὄψεσθαι τοῖόν τοι ἐγὼ νέφος ἀμφικαλύψω
Il,14,343,χρύσεον οὐδ’ ἂν νῶϊ διαδράκοι Ἠέλιός περ
Il,14,344,οὗ τε καὶ ὀξύτατον πέλεται φάος εἰσοράασθαι
Il,14,345,ἦ ῥα καὶ ἀγκὰς ἔμαρπτε Κρόνου παῖς ἣν παράκοιτιν
Il,14,346,τοῖσι δ’ὑπὸ χθὼν δῖα φύεν νεοθηλέα ποίην
Il,14,347,λωτόν θ’ἑρσήεντα ἰδὲ κρόκον ἠδ’ ὑάκινθον
Il,14,348,πυκνὸν καὶ μαλακόν ὃς ἀπὸ χθονὸς ὑψόσ’ ἔεργε
Il,14,349,τῷ ἔνι λεξάσθην ἐπὶ δὲ νεφέλην ἕσσαντο
Il,14,350,καλὴν χρυσείην στιλπναὶ δ’ἀπέπιπτον ἔερσαι
Il,14,351,ὣς ὃ μὲν ἀτρέμας εὗδε πατὴρ ἀνὰ Γαργάρῳ ἄκρῳ
Il,14,352,ὕπνῳ καὶ φιλότητι δαμείς ἔχε δ’ἀγκὰς ἄκοιτιν
Il,14,353,βῆ δὲ θέειν ἐπὶ νῆας Ἀχαιῶν νήδυμος Ὕπνος
Il,14,354,ἀγγελίην ἐρέων γαιηόχῳ ἐννοσιγαίῳ
Il,14,355,ἀγχοῦ δ’ἱστάμενος ἔπεα πτερόεντα προσηύδα
Il,14,356,πρόφρων νῦν Δαναοῖσι Ποσείδαον ἐπάμυνε
Il,14,357,καί σφιν κῦδος ὄπαζε μίνυνθά περ ὄφρ’ ἔτι εὕδει
Il,14,358,Ζεύς ἐπεὶ αὐτῷ ἐγὼ μαλακὸν περὶ κῶμ’ ἐκάλυψα
Il,14,359,Ἥρη δ’ἐν φιλότητι παρήπαφεν εὐνηθῆναι
Il,14,360,ὣς εἰπὼν ὃ μὲν ᾤχετ’ ἐπὶ κλυτὰ φῦλ’ ἀνθρώπων
Il,14,361,τὸν δ’ἔτι μᾶλλον ἀνῆκεν ἀμυνέμεναι Δαναοῖσιν
Il,14,362,αὐτίκα δ’ἐν πρώτοισι μέγα προθορὼν ἐκέλευσεν
Il,14,363,Ἀργεῖοι καὶ δ’αὖτε μεθίεμεν Ἕκτορι νίκην
Il,14,364,Πριαμίδῃ ἵνα νῆας ἕλῃ καὶ κῦδος ἄρηται;
Il,14,365,ἀλλ’ ὃ μὲν οὕτω φησὶ καὶ εὔχεται οὕνεκ’ Ἀχιλλεὺς
Il,14,366,νηυσὶν ἔπι γλαφυρῇσι μένει κεχολωμένος ἦτορ
Il,14,367,κείνου δ’οὔ τι λίην ποθὴ ἔσσεται εἴ κεν οἳ ἄλλοι
Il,14,368,ἡμεῖς ὀτρυνώμεθ’ ἀμυνέμεν ἀλλήλοισιν
Il,14,369,ἀλλ’ ἄγεθ’ ὡς ἂν ἐγὼ εἴπω πειθώμεθα πάντες
Il,14,370,ἀσπίδες ὅσσαι ἄρισται ἐνὶ στρατῷ ἠδὲ μέγισται
Il,14,371,ἑσσάμενοι κεφαλὰς δὲ παναίθῃσιν κορύθεσσι
Il,14,372,κρύψαντες χερσίν τε τὰ μακρότατ’ ἔγχε’ ἑλόντες
Il,14,373,ἴομεν αὐτὰρ ἐγὼν ἡγήσομαι οὐδ’ ἔτι φημὶ
Il,14,374,Ἕκτορα Πριαμίδην μενέειν μάλα περ μεμαῶτα
Il,14,375,ὃς δέ κ’ἀνὴρ μενέχαρμος ἔχει δ’ὀλίγον σάκος ὤμῳ
Il,14,376,χείρονι φωτὶ δότω ὃ δ’ἐν ἀσπίδι μείζονι δύτω
Il,14,377,ὣς ἔφαθ’ οἳ δ’ἄρα τοῦ μάλα μὲν κλύον ἠδὲ πίθοντο
Il,14,378,τοὺς δ’αὐτοὶ βασιλῆες ἐκόσμεον οὐτάμενοί περ
Il,14,379,Τυδεΐδης Ὀδυσεύς τε καὶ Ἀτρεΐδης Ἀγαμέμνων
Il,14,380,οἰχόμενοι δ’ἐπὶ πάντας ἀρήϊα τεύχε’ ἄμειβον
Il,14,381,ἐσθλὰ μὲν ἐσθλὸς ἔδυνε χέρεια δὲ χείρονι δόσκεν
Il,14,382,αὐτὰρ ἐπεί ῥ’ἕσσαντο περὶ χροῒ νώροπα χαλκὸν
Il,14,383,βάν ῥ’ἴμεν ἦρχε δ’ἄρά σφι Ποσειδάων ἐνοσίχθων
Il,14,384,δεινὸν ἄορ τανύηκες ἔχων ἐν χειρὶ παχείῃ
Il,14,385,εἴκελον ἀστεροπῇ τῷ δ’οὐ θέμις ἐστὶ μιγῆναι
Il,14,386,ἐν δαῒ λευγαλέῃ ἀλλὰ δέος ἰσχάνει ἄνδρας
Il,14,387,Τρῶας δ’αὖθ’ ἑτέρωθεν ἐκόσμει φαίδιμος Ἕκτωρ
Il,14,388,δή ῥα τότ’ αἰνοτάτην ἔριδα πτολέμοιο τάνυσσαν
Il,14,389,κυανοχαῖτα Ποσειδάων καὶ φαίδιμος Ἕκτωρ
Il,14,390,ἤτοι ὃ μὲν Τρώεσσιν ὃ δ’Ἀργείοισιν ἀρήγων
Il,14,391,ἐκλύσθη δὲ θάλασσα ποτὶ κλισίας τε νέας τε
Il,14,392,Ἀργείων οἳ δὲ ξύνισαν μεγάλῳ ἀλαλητῷ
Il,14,393,οὔτε θαλάσσης κῦμα τόσον βοάᾳ ποτὶ χέρσον
Il,14,394,ποντόθεν ὀρνύμενον πνοιῇ Βορέω ἀλεγεινῇ
Il,14,395,οὔτε πυρὸς τόσσός γε ποτὶ βρόμος αἰθομένοιο
Il,14,396,οὔρεος ἐν βήσσῃς ὅτε τ’ὤρετο καιέμεν ὕλην
Il,14,397,οὔτ’ἄνεμος τόσσόν γε περὶ δρυσὶν ὑψικόμοισι
Il,14,398,ἠπύει ὅς τε μάλιστα μέγα βρέμεται χαλεπαίνων
Il,14,399,ὅσση ἄρα Τρώων καὶ Ἀχαιῶν ἔπλετο φωνὴ
Il,14,400,δεινὸν ἀϋσάντων ὅτ’ ἐπ’ ἀλλήλοισιν ὄρουσαν
Il,14,401,Αἴαντος δὲ πρῶτος ἀκόντισε φαίδιμος Ἕκτωρ
Il,14,402,ἔγχει ἐπεὶ τέτραπτο πρὸς ἰθύ οἱ οὐδ’ ἀφάμαρτε
Il,14,403,τῇ ῥα δύω τελαμῶνε περὶ στήθεσσι τετάσθην
Il,14,404,ἤτοι ὃ μὲν σάκεος ὃ δὲ φασγάνου ἀργυροήλου
Il,14,405,τώ οἱ ῥυσάσθην τέρενα χρόα χώσατο δ’Ἕκτωρ
Il,14,406,ὅττί ῥά οἱ βέλος ὠκὺ ἐτώσιον ἔκφυγε χειρός
Il,14,407,ἂψ δ’ἑτάρων εἰς ἔθνος ἐχάζετο κῆρ’ ἀλεείνων
Il,14,408,τὸν μὲν ἔπειτ’ ἀπιόντα μέγας Τελαμώνιος Αἴας
Il,14,409,χερμαδίῳ τά ῥα πολλὰ θοάων ἔχματα νηῶν
Il,14,410,πὰρ ποσὶ μαρναμένων ἐκυλίνδετο τῶν ἓν ἀείρας
Il,14,411,στῆθος βεβλήκει ὑπὲρ ἄντυγος ἀγχόθι δειρῆς
Il,14,412,στρόμβον δ’ὣς ἔσσευε βαλών περὶ δ’ἔδραμε πάντῃ
Il,14,413,ὡς δ’ὅθ’ ὑπὸ πληγῆς πατρὸς Διὸς ἐξερίπῃ δρῦς
Il,14,414,πρόρριζος δεινὴ δὲ θεείου γίγνεται ὀδμὴ
Il,14,415,ἐξ αὐτῆς τὸν δ’οὔ περ ἔχει θράσος ὅς κεν ἴδηται
Il,14,416,ἐγγὺς ἐών χαλεπὸς δὲ Διὸς μεγάλοιο κεραυνός
Il,14,417,ὣς ἔπεσ’ Ἕκτορος ὦκα χαμαὶ μένος ἐν κονίῃσι
Il,14,418,χειρὸς δ’ἔκβαλεν ἔγχος ἐπ’ αὐτῷ δ’ἀσπὶς ἑάφθη
Il,14,419,καὶ κόρυς ἀμφὶ δέ οἱ βράχε τεύχεα ποικίλα χαλκῷ
Il,14,420,οἳ δὲ μέγα ἰάχοντες ἐπέδραμον υἷες Ἀχαιῶν
Il,14,421,ἐλπόμενοι ἐρύεσθαι ἀκόντιζον δὲ θαμειὰς
Il,14,422,αἰχμάς ἀλλ’ οὔ τις ἐδυνήσατο ποιμένα λαῶν
Il,14,423,οὐτάσαι οὐδὲ βαλεῖν πρὶν γὰρ περίβησαν ἄριστοι
Il,14,424,Πουλυδάμας τε καὶ Αἰνείας καὶ δῖος Ἀγήνωρ
Il,14,425,Σαρπηδών τ’ἀρχὸς Λυκίων καὶ Γλαῦκος ἀμύμων
Il,14,426,τῶν δ’ἄλλων οὔ τίς εὑ ἀκήδεσεν ἀλλὰ πάροιθεν
Il,14,427,ἀσπίδας εὐκύκλους σχέθον αὐτοῦ τὸν δ’ἄρ’ ἑταῖροι
Il,14,428,χερσὶν ἀείραντες φέρον ἐκ πόνου ὄφρ’ ἵκεθ’ ἵππους
Il,14,429,ὠκέας οἵ οἱ ὄπισθε μάχης ἠδὲ πτολέμοιο
Il,14,430,ἕστασαν ἡνίοχόν τε καὶ ἅρματα ποικίλ’ ἔχοντες
Il,14,431,οἳ τόν γε προτὶ ἄστυ φέρον βαρέα στενάχοντα
Il,14,432,ἀλλ’ ὅτε δὴ πόρον ἷξον ἐϋρρεῖος ποταμοῖο
Il,14,433,Ξάνθου δινήεντος ὃν ἀθάνατος τέκετο Ζεύς
Il,14,434,ἔνθά μιν ἐξ ἵππων πέλασαν χθονί κὰδ δέ οἱ ὕδωρ
Il,14,435,χεῦαν ὃ δ’ἀμπνύνθη καὶ ἀνέδρακεν ὀφθαλμοῖσιν
Il,14,436,ἑζόμενος δ’ἐπὶ γοῦνα κελαινεφὲς αἷμ’ ἀπέμεσσεν
Il,14,437,αὖτις δ’ἐξοπίσω πλῆτο χθονί τὼ δέ οἱ ὄσσε
Il,14,438,νὺξ ἐκάλυψε μέλαινα βέλος δ’ἔτι θυμὸν ἐδάμνα
Il,14,439,Ἀργεῖοι δ’ὡς οὖν ἴδον Ἕκτορα νόσφι κιόντα
Il,14,440,μᾶλλον ἐπὶ Τρώεσσι θόρον μνήσαντο δὲ χάρμης
Il,14,441,ἔνθα πολὺ πρώτιστος Ὀϊλῆος ταχὺς Αἴας
Il,14,442,Σάτνιον οὔτασε δουρὶ μετάλμενος ὀξυόεντι
Il,14,443,Ἠνοπίδην ὃν ἄρα νύμφη τέκε νηῒς ἀμύμων
Il,14,444,Ἤνοπι βουκολέοντι παρ’ ὄχθας Σατνιόεντος
Il,14,445,τὸν μὲν Ὀϊλιάδης δουρὶ κλυτὸς ἐγγύθεν ἐλθὼν
Il,14,446,οὖτα κατὰ λαπάρην ὃ δ’ἀνετράπετ’ ἀμφὶ δ’ἄρ’ αὐτῷ
Il,14,447,Τρῶες καὶ Δαναοὶ σύναγον κρατερὴν ὑσμίνην
Il,14,448,τῷ δ’ἐπὶ Πουλυδάμας ἐγχέσπαλος ἦλθεν ἀμύντωρ
Il,14,449,Πανθοΐδης βάλε δὲ Προθοήνορα δεξιὸν ὦμον
Il,14,450,υἱὸν Ἀρηϊλύκοιο δι’ ὤμου δ’ὄβριμον ἔγχος
Il,14,451,ἔσχεν ὃ δ’ἐν κονίῃσι πεσὼν ἕλε γαῖαν ἀγοστῷ
Il,14,452,Πουλυδάμας δ’ἔκπαγλον ἐπεύξατο μακρὸν ἀΰσας
Il,14,453,οὐ μὰν αὖτ’ ὀΐω μεγαθύμου Πανθοΐδαο
Il,14,454,χειρὸς ἄπο στιβαρῆς ἅλιον πηδῆσαι ἄκοντα
Il,14,455,ἀλλά τις Ἀργείων κόμισε χροΐ καί μιν ὀΐω
Il,14,456,αὐτῷ σκηπτόμενον κατίμεν δόμον Ἄϊδος εἴσω
Il,14,457,ὣς ἔφατ’ Ἀργείοισι δ’ἄχος γένετ’ εὐξαμένοιο
Il,14,458,Αἴαντι δὲ μάλιστα δαΐφρονι θυμὸν ὄρινε
Il,14,459,τῷ Τελαμωνιάδῃ τοῦ γὰρ πέσεν ἄγχι μάλιστα
Il,14,460,καρπαλίμως δ’ἀπιόντος ἀκόντισε δουρὶ φαεινῷ
Il,14,461,Πουλυδάμας δ’αὐτὸς μὲν ἀλεύατο κῆρα μέλαιναν
Il,14,462,λικριφὶς ἀΐξας κόμισεν δ’Ἀντήνορος υἱὸς
Il,14,463,Ἀρχέλοχος τῷ γάρ ῥα θεοὶ βούλευσαν ὄλεθρον
Il,14,464,τόν ῥ’ἔβαλεν κεφαλῆς τε καὶ αὐχένος ἐν συνεοχμῷ
Il,14,465,νείατον ἀστράγαλον ἀπὸ δ’ἄμφω κέρσε τένοντε
Il,14,466,τοῦ δὲ πολὺ προτέρη κεφαλὴ στόμα τε ῥῖνές τε
Il,14,467,οὔδεϊ πλῆντ’ ἤ περ κνῆμαι καὶ γοῦνα πεσόντος
Il,14,468,Αἴας δ’αὖτ’ ἐγέγωνεν ἀμύμονι Πουλυδάμαντι
Il,14,469,φράζεο Πουλυδάμα καί μοι νημερτὲς ἐνίσπες
Il,14,470,ἦ ῥ’οὐχ οὗτος ἀνὴρ Προθοήνορος ἀντὶ πεφάσθαι
Il,14,471,ἄξιος; οὐ μέν μοι κακὸς εἴδεται οὐδὲ κακῶν ἔξ
Il,14,472,ἀλλὰ κασίγνητος Ἀντήνορος ἱπποδάμοιο
Il,14,473,ἢ πάϊς αὐτῷ γὰρ γενεὴν ἄγχιστα ἐῴκει
Il,14,474,ἦ ῥ’εὖ γιγνώσκων Τρῶας δ’ἄχος ἔλλαβε θυμόν
Il,14,475,ἔνθ’ Ἀκάμας Πρόμαχον Βοιώτιον οὔτασε δουρὶ
Il,14,476,ἀμφὶ κασιγνήτῳ βεβαώς ὃ δ’ὕφελκε ποδοῖιν
Il,14,477,τῷ δ’Ἀκάμας ἔκπαγλον ἐπεύξατο μακρὸν ἀΰσας
Il,14,478,Ἀργεῖοι ἰόμωροι ἀπειλάων ἀκόρητοι
Il,14,479,οὔ θην οἴοισίν γε πόνος τ’ἔσεται καὶ ὀϊζὺς
Il,14,480,ἡμῖν ἀλλά ποθ’ ὧδε κατακτενέεσθε καὶ ὔμμες
Il,14,481,φράζεσθ’ ὡς ὑμῖν Πρόμαχος δεδμημένος εὕδει
Il,14,482,ἔγχει ἐμῷ ἵνα μή τι κασιγνήτοιό γε ποινὴ
Il,14,483,δηρὸν ἄτιτος ἔῃ τὼ καί κέ τις εὔχεται ἀνὴρ
Il,14,484,γνωτὸν ἐνὶ μεγάροισιν ἀρῆς ἀλκτῆρα λιπέσθαι
Il,14,485,ὣς ἔφατ’ Ἀργείοισι δ’ἄχος γένετ’ εὐξαμένοιο
Il,14,486,Πηνέλεῳ δὲ μάλιστα δαΐφρονι θυμὸν ὄρινεν
Il,14,487,ὁρμήθη δ’Ἀκάμαντος ὃ δ’οὐχ ὑπέμεινεν ἐρωὴν
Il,14,488,Πηνελέωο ἄνακτος ὃ δ’οὔτασεν Ἰλιονῆα
Il,14,489,υἱὸν Φόρβαντος πολυμήλου τόν ῥα μάλιστα
Il,14,490,Ἑρμείας Τρώων ἐφίλει καὶ κτῆσιν ὄπασσε
Il,14,491,τῷ δ’ἄρ’ ὑπὸ μήτηρ μοῦνον τέκεν Ἰλιονῆα
Il,14,492,τὸν τόθ’ ὑπ’ ὀφρύος οὖτα κατ’ ὀφθαλμοῖο θέμεθλα
Il,14,493,ἐκ δ’ὦσε γλήνην δόρυ δ’ὀφθαλμοῖο διὰ πρὸ
Il,14,494,καὶ διὰ ἰνίου ἦλθεν ὃ δ’ἕζετο χεῖρε πετάσσας
Il,14,495,ἄμφω Πηνέλεως δὲ ἐρυσσάμενος ξίφος ὀξὺ
Il,14,496,αὐχένα μέσσον ἔλασσεν ἀπήραξεν δὲ χαμᾶζε
Il,14,497,αὐτῇ σὺν πήληκι κάρη ἔτι δ’ὄβριμον ἔγχος
Il,14,498,ἦεν ἐν ὀφθαλμῷ ὃ δὲ φὴ κώδειαν ἀνασχὼν
Il,14,499,πέφραδέ τε Τρώεσσι καὶ εὐχόμενος ἔπος ηὔδα
Il,14,500,εἰπέμεναί μοι Τρῶες ἀγαυοῦ Ἰλιονῆος
Il,14,501,πατρὶ φίλῳ καὶ μητρὶ γοήμεναι ἐν μεγάροισιν
Il,14,502,οὐδὲ γὰρ ἣ Προμάχοιο δάμαρ Ἀλεγηνορίδαο
Il,14,503,ἀνδρὶ φίλῳ ἐλθόντι γανύσσεται ὁππότε κεν δὴ
Il,14,504,ἐκ Τροίης σὺν νηυσὶ νεώμεθα κοῦροι Ἀχαιῶν
Il,14,505,ὣς φάτο τοὺς δ’ἄρα πάντας ὑπὸ τρόμος ἔλλαβε γυῖα
Il,14,506,πάπτηνεν δὲ ἕκαστος ὅπῃ φύγοι αἰπὺν ὄλεθρον
Il,14,507,ἔσπετε νῦν μοι Μοῦσαι Ὀλύμπια δώματ’ ἔχουσαι
Il,14,508,ὅς τις δὴ πρῶτος βροτόεντ’ ἀνδράγρι’ Ἀχαιῶν
Il,14,509,ἤρατ’ ἐπεί ῥ’ἔκλινε μάχην κλυτὸς ἐννοσίγαιος
Il,14,510,Αἴας ῥα πρῶτος Τελαμώνιος Ὕρτιον οὖτα
Il,14,511,Γυρτιάδην Μυσῶν ἡγήτορα καρτεροθύμων
Il,14,512,Φάλκην δ’Ἀντίλοχος καὶ Μέρμερον ἐξενάριξε
Il,14,513,Μηριόνης δὲ Μόρυν τε καὶ Ἱπποτίωνα κατέκτα
Il,14,514,Τεῦκρος δὲ Προθόωνά τ’ἐνήρατο καὶ Περιφήτην
Il,14,515,Ἀτρεΐδης δ’ἄρ’ ἔπειθ’ Ὑπερήνορα ποιμένα λαῶν
Il,14,516,οὖτα κατὰ λαπάρην διὰ δ’ἔντερα χαλκὸς ἄφυσσε
Il,14,517,δῃώσας ψυχὴ δὲ κατ’ οὐταμένην ὠτειλὴν
Il,14,518,ἔσσυτ’ ἐπειγομένη τὸν δὲ σκότος ὄσσε κάλυψε
Il,14,519,πλείστους δ’Αἴας εἷλεν Ὀϊλῆος ταχὺς υἱός
Il,14,520,οὐ γάρ οἵ τις ὁμοῖος ἐπισπέσθαι ποσὶν ἦεν
Il,14,521,ἀνδρῶν τρεσσάντων ὅτε τε Ζεὺς ἐν φόβον ὄρσῃ
Il,15,1,αὐτὰρ ἐπεὶ διά τε σκόλοπας καὶ τάφρον ἔβησαν
Il,15,2,φεύγοντες πολλοὶ δὲ δάμεν Δαναῶν ὑπὸ χερσίν
Il,15,3,οἳ μὲν δὴ παρ’ ὄχεσφιν ἐρητύοντο μένοντες
Il,15,4,χλωροὶ ὑπαὶ δείους πεφοβημένοι ἔγρετο δὲ Ζεὺς
Il,15,5,Ἴδης ἐν κορυφῇσι παρὰ χρυσοθρόνου Ἥρης
Il,15,6,στῆ δ’ἄρ’ ἀναΐξας ἴδε δὲ Τρῶας καὶ Ἀχαιοὺς
Il,15,7,τοὺς μὲν ὀρινομένους τοὺς δὲ κλονέοντας ὄπισθεν
Il,15,8,Ἀργείους μετὰ δέ σφι Ποσειδάωνα ἄνακτα
Il,15,9,Ἕκτορα δ’ἐν πεδίῳ ἴδε κείμενον ἀμφὶ δ’ἑταῖροι
Il,15,10,εἵαθ’ ὃ δ’ἀργαλέῳ ἔχετ’ ἄσθματι κῆρ ἀπινύσσων
Il,15,11,αἷμ’ ἐμέων ἐπεὶ οὔ μιν ἀφαυρότατος βάλ’ Ἀχαιῶν
Il,15,12,τὸν δὲ ἰδὼν ἐλέησε πατὴρ ἀνδρῶν τε θεῶν τε
Il,15,13,δεινὰ δ’ὑπόδρα ἰδὼν Ἥρην πρὸς μῦθον ἔειπεν
Il,15,14,ἦ μάλα δὴ κακότεχνος ἀμήχανε σὸς δόλος Ἥρη
Il,15,15,Ἕκτορα δῖον ἔπαυσε μάχης ἐφόβησε δὲ λαούς
Il,15,16,οὐ μὰν οἶδ’ εἰ αὖτε κακορραφίης ἀλεγεινῆς
Il,15,17,πρώτη ἐπαύρηαι καί σε πληγῇσιν ἱμάσσω
Il,15,18,ἦ οὐ μέμνῃ ὅτε τ’ἐκρέμω ὑψόθεν ἐκ δὲ ποδοῖιν
Il,15,19,ἄκμονας ἧκα δύω περὶ χερσὶ δὲ δεσμὸν ἴηλα
Il,15,20,χρύσεον ἄρρηκτον; σὺ δ’ἐν αἰθέρι καὶ νεφέλῃσιν
Il,15,21,ἐκρέμω ἠλάστεον δὲ θεοὶ κατὰ μακρὸν Ὄλυμπον
Il,15,22,λῦσαι δ’οὐκ ἐδύναντο παρασταδόν ὃν δὲ λάβοιμι
Il,15,23,ῥίπτασκον τεταγὼν ἀπὸ βηλοῦ ὄφρ’ ἂν ἵκηται
Il,15,24,γῆν ὀλιγηπελέων ἐμὲ δ’οὐδ’ ὧς θυμὸν ἀνίει
Il,15,25,ἀζηχὴς ὀδύνη Ἡρακλῆος θείοιο
Il,15,26,τὸν σὺ ξὺν Βορέῃ ἀνέμῳ πεπιθοῦσα θυέλλας
Il,15,27,πέμψας ἐπ’ ἀτρύγετον πόντον κακὰ μητιόωσα
Il,15,28,καί μιν ἔπειτα Κόων δ’εὖ ναιομένην ἀπένεικας
Il,15,29,τὸν μὲν ἐγὼν ἔνθεν ῥυσάμην καὶ ἀνήγαγον αὖτις
Il,15,30,Ἄργος ἐς ἱππόβοτον καὶ πολλά περ ἀθλήσαντα
Il,15,31,τῶν σ’αὖτις μνήσω ἵν’ ἀπολλήξῃς ἀπατάων
Il,15,32,ὄφρα ἴδῃ ἤν τοι χραίσμῃ φιλότης τε καὶ εὐνή
Il,15,33,ἣν ἐμίγης ἐλθοῦσα θεῶν ἄπο καί μ’ἀπάτησας
Il,15,34,ὣς φάτο ῥίγησεν δὲ βοῶπις πότνια Ἥρη
Il,15,35,καί μιν φωνήσασ’ ἔπεα πτερόεντα προσηύδα
Il,15,36,ἴστω νῦν τόδε Γαῖα καὶ Οὐρανὸς εὐρὺς ὕπερθε
Il,15,37,καὶ τὸ κατειβόμενον Στυγὸς ὕδωρ ὅς τε μέγιστος
Il,15,38,ὅρκος δεινότατός τε πέλει μακάρεσσι θεοῖσι
Il,15,39,σή θ’ἱερὴ κεφαλὴ καὶ νωΐτερον λέχος αὐτῶν
Il,15,40,κουρίδιον τὸ μὲν οὐκ ἂν ἐγώ ποτε μὰψ ὀμόσαιμι
Il,15,41,μὴ δι’ ἐμὴν ἰότητα Ποσειδάων ἐνοσίχθων
Il,15,42,πημαίνει Τρῶάς τε καὶ Ἕκτορα τοῖσι δ’ἀρήγει
Il,15,43,ἀλλά που αὐτὸν θυμὸς ἐποτρύνει καὶ ἀνώγει
Il,15,44,τειρομένους δ’ἐπὶ νηυσὶν ἰδὼν ἐλέησεν Ἀχαιούς
Il,15,45,αὐτάρ τοι καὶ κείνῳ ἐγὼ παραμυθησαίμην
Il,15,46,τῇ ἴμεν ᾗ κεν δὴ σὺ κελαινεφὲς ἡγεμονεύῃς
Il,15,47,ὣς φάτο μείδησεν δὲ πατὴρ ἀνδρῶν τε θεῶν τε
Il,15,48,καί μιν ἀμειβόμενος ἔπεα πτερόεντα προσηύδα
Il,15,49,εἰ μὲν δὴ σύ γ’ἔπειτα βοῶπις πότνια Ἥρη
Il,15,50,ἶσον ἐμοὶ φρονέουσα μετ’ ἀθανάτοισι καθίζοις
Il,15,51,τώ κε Ποσειδάων γε καὶ εἰ μάλα βούλεται ἄλλῃ
Il,15,52,αἶψα μεταστρέψειε νόον μετὰ σὸν καὶ ἐμὸν κῆρ
Il,15,53,ἀλλ’ εἰ δή ῥ’ἐτεόν γε καὶ ἀτρεκέως ἀγορεύεις
Il,15,54,ἔρχεο νῦν μετὰ φῦλα θεῶν καὶ δεῦρο κάλεσσον
Il,15,55,Ἶρίν τ’ἐλθέμεναι καὶ Ἀπόλλωνα κλυτότοξον
Il,15,56,ὄφρ’ ἣ μὲν μετὰ λαὸν Ἀχαιῶν χαλκοχιτώνων
Il,15,57,ἔλθῃ καὶ εἴπῃσι Ποσειδάωνι ἄνακτι
Il,15,58,παυσάμενον πολέμοιο τὰ ἃ πρὸς δώμαθ’ ἱκέσθαι
Il,15,59,Ἕκτορα δ’ὀτρύνῃσι μάχην ἐς Φοῖβος Ἀπόλλων
Il,15,60,αὖτις δ’ἐμπνεύσῃσι μένος λελάθῃ δ’ὀδυνάων
Il,15,61,αἳ νῦν μιν τείρουσι κατὰ φρένας αὐτὰρ Ἀχαιοὺς
Il,15,62,αὖτις ἀποστρέψῃσιν ἀνάλκιδα φύζαν ἐνόρσας
Il,15,63,φεύγοντες δ’ἐν νηυσὶ πολυκλήϊσι πέσωσι
Il,15,64,Πηλεΐδεω Ἀχιλῆος ὃ δ’ἀνστήσει ὃν ἑταῖρον
Il,15,65,Πάτροκλον τὸν δὲ κτενεῖ ἔγχεϊ φαίδιμος Ἕκτωρ
Il,15,66,Ἰλίου προπάροιθε πολέας ὀλέσαντ’ αἰζηοὺς
Il,15,67,τοὺς ἄλλους μετὰ δ’υἱὸν ἐμὸν Σαρπηδόνα δῖον
Il,15,68,τοῦ δὲ χολωσάμενος κτενεῖ Ἕκτορα δῖος Ἀχιλλεύς
Il,15,69,ἐκ τοῦ δ’ἄν τοι ἔπειτα παλίωξιν παρὰ νηῶν
Il,15,70,αἰὲν ἐγὼ τεύχοιμι διαμπερὲς εἰς ὅ κ’Ἀχαιοὶ
Il,15,71,Ἴλιον αἰπὺ ἕλοιεν Ἀθηναίης διὰ βουλάς
Il,15,72,τὸ πρὶν δ’οὔτ’ ἄρ’ ἐγὼ παύω χόλον οὔτέ τιν’ ἄλλον
Il,15,73,ἀθανάτων Δαναοῖσιν ἀμυνέμεν ἐνθάδ’ ἐάσω
Il,15,74,πρίν γε τὸ Πηλεΐδαο τελευτηθῆναι ἐέλδωρ
Il,15,75,ὥς οἱ ὑπέστην πρῶτον ἐμῷ δ’ἐπένευσα κάρητι
Il,15,76,ἤματι τῷ ὅτ’ ἐμεῖο θεὰ Θέτις ἥψατο γούνων
Il,15,77,λισσομένη τιμῆσαι Ἀχιλλῆα πτολίπορθον
Il,15,78,ὣς ἔφατ’ οὐδ’ ἀπίθησε θεὰ λευκώλενος Ἥρη
Il,15,79,βῆ δ’ἐξ Ἰδαίων ὀρέων ἐς μακρὸν Ὄλυμπον
Il,15,80,ὡς δ’ὅτ’ ἂν ἀΐξῃ νόος ἀνέρος ὅς τ’ἐπὶ πολλὴν
Il,15,81,γαῖαν ἐληλουθὼς φρεσὶ πευκαλίμῃσι νοήσῃ
Il,15,82,ἔνθ’ εἴην ἢ ἔνθα μενοινήῃσί τε πολλά
Il,15,83,ὣς κραιπνῶς μεμαυῖα διέπτατο πότνια Ἥρη
Il,15,84,ἵκετο δ’αἰπὺν Ὄλυμπον ὁμηγερέεσσι δ’ἐπῆλθεν
Il,15,85,ἀθανάτοισι θεοῖσι Διὸς δόμῳ οἳ δὲ ἰδόντες
Il,15,86,πάντες ἀνήϊξαν καὶ δεικανόωντο δέπασσιν
Il,15,87,ἣ δ’ἄλλους μὲν ἔασε Θέμιστι δὲ καλλιπαρῄῳ
Il,15,88,δέκτο δέπας πρώτη γὰρ ἐναντίη ἦλθε θέουσα
Il,15,89,καί μιν φωνήσασ’ ἔπεα πτερόεντα προσηύδα
Il,15,90,Ἥρη τίπτε βέβηκας; ἀτυζομένῃ δὲ ἔοικας
Il,15,91,ἦ μάλα δή σ’ἐφόβησε Κρόνου πάϊς ὅς τοι ἀκοίτης
Il,15,92,τὴν δ’ἠμείβετ’ ἔπειτα θεὰ λευκώλενος Ἥρη
Il,15,93,μή με θεὰ Θέμι ταῦτα διείρεο οἶσθα καὶ αὐτὴ
Il,15,94,οἷος κείνου θυμὸς ὑπερφίαλος καὶ ἀπηνής
Il,15,95,ἀλλὰ σύ γ’ἄρχε θεοῖσι δόμοις ἔνι δαιτὸς ἐΐσης
Il,15,96,ταῦτα δὲ καὶ μετὰ πᾶσιν ἀκούσεαι ἀθανάτοισιν
Il,15,97,οἷα Ζεὺς κακὰ ἔργα πιφαύσκεται οὐδέ τί φημι
Il,15,98,πᾶσιν ὁμῶς θυμὸν κεχαρησέμεν οὔτε βροτοῖσιν
Il,15,99,οὔτε θεοῖς εἴ πέρ τις ἔτι νῦν δαίνυται εὔφρων
Il,15,100,ἣ μὲν ἄρ’ ὣς εἰποῦσα καθέζετο πότνια Ἥρη
Il,15,101,ὄχθησαν δ’ἀνὰ δῶμα Διὸς θεοί ἣ δ’ἐγέλασσε
Il,15,102,χείλεσιν οὐδὲ μέτωπον ἐπ’ ὀφρύσι κυανέῃσιν
Il,15,103,ἰάνθη πᾶσιν δὲ νεμεσσηθεῖσα μετηύδα
Il,15,104,νήπιοι οἳ Ζηνὶ μενεαίνομεν ἀφρονέοντες
Il,15,105,ἦ ἔτι μιν μέμαμεν καταπαυσέμεν ἆσσον ἰόντες
Il,15,106,ἢ ἔπει ἠὲ βίῃ ὃ δ’ἀφήμενος οὐκ ἀλεγίζει
Il,15,107,οὐδ’ ὄθεται φησὶν γὰρ ἐν ἀθανάτοισι θεοῖσι
Il,15,108,κάρτεΐ τε σθένεΐ τε διακριδὸν εἶναι ἄριστος
Il,15,109,τὼ ἔχεθ’ ὅττί κεν ὔμμι κακὸν πέμπῃσιν ἑκάστῳ
Il,15,110,ἤδη γὰρ νῦν ἔλπομ’ Ἄρηΐ γε πῆμα τετύχθαι
Il,15,111,υἱὸς γάρ οἱ ὄλωλε μάχῃ ἔνι φίλτατος ἀνδρῶν
Il,15,112,Ἀσκάλαφος τόν φησιν ὃν ἔμμεναι ὄβριμος Ἄρης
Il,15,113,ὣς ἔφατ’ αὐτὰρ Ἄρης θαλερὼ πεπλήγετο μηρὼ
Il,15,114,χερσὶ καταπρηνέσσ’ ὀλοφυρόμενος δ’ἔπος ηὔδα
Il,15,115,μὴ νῦν μοι νεμεσήσετ’ Ὀλύμπια δώματ’ ἔχοντες
Il,15,116,τίσασθαι φόνον υἷος ἰόντ’ ἐπὶ νῆας Ἀχαιῶν
Il,15,117,εἴ πέρ μοι καὶμοῖρα Διὸς πληγέντι κεραυνῷ
Il,15,118,κεῖσθαι ὁμοῦ νεκύεσσι μεθ’ αἵματι καὶ κονίῃσιν
Il,15,119,ὣς φάτο καί ῥ’ἵππους κέλετο Δεῖμόν τε Φόβον τε
Il,15,120,ζευγνύμεν αὐτὸς δ’ἔντε’ ἐδύσετο παμφανόωντα
Il,15,121,ἔνθά κ’ἔτι μείζων τε καὶ ἀργαλεώτερος ἄλλος
Il,15,122,πὰρ Διὸς ἀθανάτοισι χόλος καὶ μῆνις ἐτύχθη
Il,15,123,εἰ μὴ Ἀθήνη πᾶσι περιδείσασα θεοῖσιν
Il,15,124,ὦρτο διὲκ προθύρου λίπε δὲ θρόνον ἔνθα θάασσε
Il,15,125,τοῦ δ’ἀπὸ μὲν κεφαλῆς κόρυθ’ εἵλετο καὶ σάκος ὤμων
Il,15,126,ἔγχος δ’ἔστησε στιβαρῆς ἀπὸ χειρὸς ἑλοῦσα
Il,15,127,χάλκεον ἣ δ’ἐπέεσσι καθάπτετο θοῦρον Ἄρηα
Il,15,128,μαινόμενε φρένας ἠλὲ διέφθορας ἦ νύ τοι αὔτως
Il,15,129,οὔατ’ ἀκουέμεν ἐστί νόος δ’ἀπόλωλε καὶ αἰδώς
Il,15,130,οὐκ ἀΐεις ἅ τέ φησι θεὰ λευκώλενος Ἥρη
Il,15,131,ἣ δὴ νῦν πὰρ Ζηνὸς Ὀλυμπίου εἰλήλουθεν;
Il,15,132,ἦ ἐθέλεις αὐτὸς μὲν ἀναπλήσας κακὰ πολλὰ
Il,15,133,ἂψ ἴμεν Οὔλυμπον δὲ καὶ ἀχνύμενός περ ἀνάγκῃ
Il,15,134,αὐτὰρ τοῖς ἄλλοισι κακὸν μέγα πᾶσι φυτεῦσαι;
Il,15,135,αὐτίκα γὰρ Τρῶας μὲν ὑπερθύμους καὶ Ἀχαιοὺς
Il,15,136,λείψει ὃ δ’ἡμέας εἶσι κυδοιμήσων ἐς Ὄλυμπον
Il,15,137,μάρψει δ’ἑξείης ὅς τ’αἴτιος ὅς τε καὶ οὐκί
Il,15,138,τώ σ’αὖ νῦν κέλομαι μεθέμεν χόλον υἷος ἑῆος
Il,15,139,ἤδη γάρ τις τοῦ γε βίην καὶ χεῖρας ἀμείνων
Il,15,140,ἢ πέφατ’ ἢ καὶ ἔπειτα πεφήσεται ἀργαλέον δὲ
Il,15,141,πάντων ἀνθρώπων ῥῦσθαι γενεήν τε τόκον τε
Il,15,142,ὣς εἰποῦσ’ ἵδρυσε θρόνῳ ἔνι θοῦρον Ἄρηα
Il,15,143,Ἥρη δ’Ἀπόλλωνα καλέσσατο δώματος ἐκτὸς
Il,15,144,Ἶρίν θ’ἥ τε θεοῖσι μετάγγελος ἀθανάτοισι
Il,15,145,καί σφεας φωνήσασ’ ἔπεα πτερόεντα προσηύδα
Il,15,146,Ζεὺς σφὼ εἰς Ἴδην κέλετ’ ἐλθέμεν ὅττι τάχιστα
Il,15,147,αὐτὰρ ἐπὴν ἔλθητε Διός τ’εἰς ὦπα ἴδησθε
Il,15,148,ἕρδειν ὅττί κε κεῖνος ἐποτρύνῃ καὶ ἀνώγῃ
Il,15,149,ἣ μὲν ἄρ’ ὣς εἰποῦσα πάλιν κίε πότνια Ἥρη
Il,15,150,ἕζετο δ’εἰνὶ θρόνῳ τὼ δ’ἀΐξαντε πετέσθην
Il,15,151,Ἴδην δ’ἵκανον πολυπίδακα μητέρα θηρῶν
Il,15,152,εὗρον δ’εὐρύοπα Κρονίδην ἀνὰ Γαργάρῳ ἄκρῳ
Il,15,153,ἥμενον ἀμφὶ δέ μιν θυόεν νέφος ἐστεφάνωτο
Il,15,154,τὼ δὲ πάροιθ’ ἐλθόντε Διὸς νεφεληγερέταο
Il,15,155,στήτην οὐδέ σφωϊν ἰδὼν ἐχολώσατο θυμῷ
Il,15,156,ὅττί οἱ ὦκ’ ἐπέεσσι φίλης ἀλόχοιο πιθέσθην
Il,15,157,Ἶριν δὲ προτέρην ἔπεα πτερόεντα προσηύδα
Il,15,158,βάσκ’ ἴθι Ἶρι ταχεῖα Ποσειδάωνι ἄνακτι
Il,15,159,πάντα τάδ’ ἀγγεῖλαι μὴ δὲ ψευδάγγελος εἶναι
Il,15,160,παυσάμενόν μιν ἄνωχθι μάχης ἠδὲ πτολέμοιο
Il,15,161,ἔρχεσθαι μετὰ φῦλα θεῶν ἢ εἰς ἅλα δῖαν
Il,15,162,εἰ δέ μοι οὐκ ἐπέεσσ’ ἐπιπείσεται ἀλλ’ ἀλογήσει
Il,15,163,φραζέσθω δὴ ἔπειτα κατὰ φρένα καὶ κατὰ θυμὸν
Il,15,164,μή μ’οὐδὲ κρατερός περ ἐὼν ἐπιόντα ταλάσσῃ
Il,15,165,μεῖναι ἐπεί εὑ φημὶ βίῃ πολὺ φέρτερος εἶναι
Il,15,166,καὶ γενεῇ πρότερος τοῦ δ’οὐκ ὄθεται φίλον ἦτορ
Il,15,167,ἶσον ἐμοὶ φάσθαι τόν τε στυγέουσι καὶ ἄλλοι
Il,15,168,ὣς ἔφατ’ οὐδ’ ἀπίθησε ποδήνεμος ὠκέα Ἶρις
Il,15,169,βῆ δὲ κατ’ Ἰδαίων ὀρέων εἰς Ἴλιον ἱρήν
Il,15,170,ὡς δ’ὅτ’ ἂν ἐκ νεφέων πτῆται νιφὰς ἠὲ χάλαζα
Il,15,171,ψυχρὴ ὑπὸ ῥιπῆς αἰθρηγενέος Βορέαο
Il,15,172,ὣς κραιπνῶς μεμαυῖα διέπτατο ὠκέα Ἶρις
Il,15,173,ἀγχοῦ δ’ἱσταμένη προσέφη κλυτὸν ἐννοσίγαιον
Il,15,174,ἀγγελίην τινά τοι γαιήοχε κυανοχαῖτα
Il,15,175,ἦλθον δεῦρο φέρουσα παραὶ Διὸς αἰγιόχοιο
Il,15,176,παυσάμενόν σ’ἐκέλευσε μάχης ἠδὲ πτολέμοιο
Il,15,177,ἔρχεσθαι μετὰ φῦλα θεῶν ἢ εἰς ἅλα δῖαν
Il,15,178,εἰ δέ οἱ οὐκ ἐπέεσσ’ ἐπιπείσεαι ἀλλ’ ἀλογήσεις
Il,15,179,ἠπείλει καὶ κεῖνος ἐναντίβιον πολεμίξων
Il,15,180,ἐνθάδ’ ἐλεύσεσθαι σὲ δ’ὑπεξαλέασθαι ἄνωγε
Il,15,181,χεῖρας ἐπεὶ σέο φησὶ βίῃ πολὺ φέρτερος εἶναι
Il,15,182,καὶ γενεῇ πρότερος σὸν δ’οὐκ ὄθεται φίλον ἦτορ
Il,15,183,ἶσόν οἱ φάσθαι τόν τε στυγέουσι καὶ ἄλλοι
Il,15,184,τὴν δὲ μέγ’ ὀχθήσας προσέφη κλυτὸς ἐννοσίγαιος
Il,15,185,ὢ πόποι ἦ ῥ’ἀγαθός περ ἐὼν ὑπέροπλον ἔειπεν
Il,15,186,εἴ μ’ὁμότιμον ἐόντα βίῃ ἀέκοντα καθέξει
Il,15,187,τρεῖς γάρ τ’ἐκ Κρόνου εἰμὲν ἀδελφεοὶ οὓς τέκετο ’Ρέα
Il,15,188,Ζεὺς καὶ ἐγώ τρίτατος δ’Ἀΐδης ἐνέροισιν ἀνάσσων
Il,15,189,τριχθὰ δὲ πάντα δέδασται ἕκαστος δ’ἔμμορε τιμῆς
Il,15,190,ἤτοι ἐγὼν ἔλαχον πολιὴν ἅλα ναιέμεν αἰεὶ
Il,15,191,παλλομένων Ἀΐδης δ’ἔλαχε ζόφον ἠερόεντα
Il,15,192,Ζεὺς δ’ἔλαχ’ οὐρανὸν εὐρὺν ἐν αἰθέρι καὶ νεφέλῃσι
Il,15,193,γαῖα δ’ἔτι ξυνὴ πάντων καὶ μακρὸς Ὄλυμπος
Il,15,194,τώ ῥα καὶ οὔ τι Διὸς βέομαι φρεσίν ἀλλὰ ἕκηλος
Il,15,195,καὶ κρατερός περ ἐὼν μενέτω τριτάτῃ ἐνὶ μοίρῃ
Il,15,196,χερσὶ δὲ μή τί με πάγχυ κακὸν ὣς δειδισσέσθω
Il,15,197,θυγατέρεσσιν γάρ τε καὶ υἱάσι βέλτερον εἴη
Il,15,198,ἐκπάγλοις ἐπέεσσιν ἐνισσέμεν οὓς τέκεν αὐτός
Il,15,199,οἵ ἑθεν ὀτρύνοντος ἀκούσονται καὶ ἀνάγκῃ
Il,15,200,τὸν δ’ἠμείβετ’ ἔπειτα ποδήνεμος ὠκέα Ἶρις
Il,15,201,οὕτω γὰρ δή τοι γαιήοχε κυανοχαῖτα
Il,15,202,τόνδε φέρω Διὶ μῦθον ἀπηνέα τε κρατερόν τε
Il,15,203,ἦ τι μεταστρέψεις; στρεπταὶ μέν τε φρένες ἐσθλῶν
Il,15,204,οἶσθ’ ὡς πρεσβυτέροισιν Ἐρινύες αἰὲν ἕπονται
Il,15,205,τὴν δ’αὖτε προσέειπε Ποσειδάων ἐνοσίχθων
Il,15,206,Ἶρι θεὰ μάλα τοῦτο ἔπος κατὰ μοῖραν ἔειπες
Il,15,207,ἐσθλὸν καὶ τὸ τέτυκται ὅτ’ ἄγγελος αἴσιμα εἰδῇ
Il,15,208,ἀλλὰ τόδ’ αἰνὸν ἄχος κραδίην καὶ θυμὸν ἱκάνει
Il,15,209,ὁππότ’ ἂν ἰσόμορον καὶ ὁμῇ πεπρωμένον αἴσῃ
Il,15,210,νεικείειν ἐθέλῃσι χολωτοῖσιν ἐπέεσσιν
Il,15,211,ἀλλ’ ἤτοι νῦν μέν κε νεμεσσηθεὶς ὑποείξω
Il,15,212,ἄλλο δέ τοι ἐρέω καὶ ἀπειλήσω τό γε θυμῷ
Il,15,213,αἴ κεν ἄνευ ἐμέθεν καὶ Ἀθηναίης ἀγελείης
Il,15,214,Ἥρης Ἑρμείω τε καὶ Ἡφαίστοιο ἄνακτος
Il,15,215,Ἰλίου αἰπεινῆς πεφιδήσεται οὐδ’ ἐθελήσει
Il,15,216,ἐκπέρσαι δοῦναι δὲ μέγα κράτος Ἀργείοισιν
Il,15,217,ἴστω τοῦθ’ ὅτι νῶϊν ἀνήκεστος χόλος ἔσται
Il,15,218,ὣς εἰπὼν λίπε λαὸν Ἀχαιϊκὸν ἐννοσίγαιος
Il,15,219,δῦνε δὲ πόντον ἰών πόθεσαν δ’ἥρωες Ἀχαιοί
Il,15,220,καὶ τότ’ Ἀπόλλωνα προσέφη νεφεληγερέτα Ζεύς
Il,15,221,ἔρχεο νῦν φίλε Φοῖβε μεθ’ Ἕκτορα χαλκοκορυστήν
Il,15,222,ἤδη μὲν γάρ τοι γαιήοχος ἐννοσίγαιος
Il,15,223,οἴχεται εἰς ἅλα δῖαν ἀλευάμενος χόλον αἰπὺν
Il,15,224,ἡμέτερον μάλα γάρ κε μάχης ἐπύθοντο καὶ ἄλλοι
Il,15,225,οἵ περ ἐνέρτεροί εἰσι θεοὶ Κρόνον ἀμφὶς ἐόντες
Il,15,226,ἀλλὰ τόδ’ ἠμὲν ἐμοὶ πολὺ κέρδιον ἠδέ οἱ αὐτῷ
Il,15,227,ἔπλετο ὅττι πάροιθε νεμεσσηθεὶς ὑπόειξε
Il,15,228,χεῖρας ἐμάς ἐπεὶ οὔ κεν ἀνιδρωτί γ’ἐτελέσθη
Il,15,229,ἀλλὰ σύ γ’ἐν χείρεσσι λάβ’ αἰγίδα θυσσανόεσσαν
Il,15,230,τῇ μάλ’ ἐπισσείων φοβέειν ἥρωας Ἀχαιούς
Il,15,231,σοὶ δ’αὐτῷ μελέτω ἑκατηβόλε φαίδιμος Ἕκτωρ
Il,15,232,τόφρα γὰρ οὖν οἱ ἔγειρε μένος μέγα ὄφρ’ ἂν Ἀχαιοὶ
Il,15,233,φεύγοντες νῆάς τε καὶ Ἑλλήσποντον ἵκωνται
Il,15,234,κεῖθεν δ’αὐτὸς ἐγὼ φράσομαι ἔργον τε ἔπος τε
Il,15,235,ὥς κε καὶ αὖτις Ἀχαιοὶ ἀναπνεύσωσι πόνοιο
Il,15,236,ὣς ἔφατ’ οὐδ’ ἄρα πατρὸς ἀνηκούστησεν Ἀπόλλων
Il,15,237,βῆ δὲ κατ’ Ἰδαίων ὀρέων ἴρηκι ἐοικὼς
Il,15,238,ὠκέϊ φασσοφόνῳ ὅς τ’ὤκιστος πετεηνῶν
Il,15,239,εὗρ’ υἱὸν Πριάμοιο δαΐφρονος Ἕκτορα δῖον
Il,15,240,ἥμενον οὐδ’ ἔτι κεῖτο νέον δ’ἐσαγείρετο θυμόν
Il,15,241,ἀμφὶ ἓ γιγνώσκων ἑτάρους ἀτὰρ ἆσθμα καὶ ἱδρὼς
Il,15,242,παύετ’ ἐπεί μιν ἔγειρε Διὸς νόος αἰγιόχοιο
Il,15,243,ἀγχοῦ δ’ἱστάμενος προσέφη ἑκάεργος Ἀπόλλων
Il,15,244,Ἕκτορ υἱὲ Πριάμοιο τί ἢ δὲ σὺ νόσφιν ἀπ’ ἄλλων
Il,15,245,ἧσ’ ὀλιγηπελέων; ἦ πού τί σε κῆδος ἱκάνει;
Il,15,246,τὸν δ’ὀλιγοδρανέων προσέφη κορυθαίολος Ἕκτωρ
Il,15,247,τίς δὲ σύ ἐσσι φέριστε θεῶν ὅς μ’εἴρεαι ἄντην;
Il,15,248,οὐκ ἀΐεις ὅ με νηυσὶν ἔπι πρυμνῇσιν Ἀχαιῶν
Il,15,249,οὓς ἑτάρους ὀλέκοντα βοὴν ἀγαθὸς βάλεν Αἴας
Il,15,250,χερμαδίῳ πρὸς στῆθος ἔπαυσε δὲ θούριδος ἀλκῆς;
Il,15,251,καὶ δὴ ἔγωγ’ ἐφάμην νέκυας καὶ δῶμ’ Ἀΐδαο
Il,15,252,ἤματι τῷδ’ ἵξεσθαι ἐπεὶ φίλον ἄϊον ἦτορ
Il,15,253,τὸν δ’αὖτε προσέειπεν ἄναξ ἑκάεργος Ἀπόλλων
Il,15,254,θάρσει νῦν τοῖόν τοι ἀοσσητῆρα Κρονίων
Il,15,255,ἐξ Ἴδης προέηκε παρεστάμεναι καὶ ἀμύνειν
Il,15,256,Φοῖβον Ἀπόλλωνα χρυσάορον ὅς σε πάρος περ
Il,15,257,ῥύομ’ ὁμῶς αὐτόν τε καὶ αἰπεινὸν πτολίεθρον
Il,15,258,ἀλλ’ ἄγε νῦν ἱππεῦσιν ἐπότρυνον πολέεσσι
Il,15,259,νηυσὶν ἔπι γλαφυρῇσιν ἐλαυνέμεν ὠκέας ἵππους
Il,15,260,αὐτὰρ ἐγὼ προπάροιθε κιὼν ἵπποισι κέλευθον
Il,15,261,πᾶσαν λειανέω τρέψω δ’ἥρωας Ἀχαιούς
Il,15,262,ὣς εἰπὼν ἔμπνευσε μένος μέγα ποιμένι λαῶν
Il,15,263,ὡς δ’ὅτε τις στατὸς ἵππος ἀκοστήσας ἐπὶ φάτνῃ
Il,15,264,δεσμὸν ἀπορρήξας θείῃ πεδίοιο κροαίνων
Il,15,265,εἰωθὼς λούεσθαι ἐϋρρεῖος ποταμοῖο
Il,15,266,κυδιόων ὑψοῦ δὲ κάρη ἔχει ἀμφὶ δὲ χαῖται
Il,15,267,ὤμοις ἀΐσσονται ὃ δ’ἀγλαΐηφι πεποιθὼς
Il,15,268,ῥίμφά ἑ γοῦνα φέρει μετά τ’ἤθεα καὶ νομὸν ἵππων
Il,15,269,ὣς Ἕκτωρ λαιψηρὰ πόδας καὶ γούνατ’ ἐνώμα
Il,15,270,ὀτρύνων ἱππῆας ἐπεὶ θεοῦ ἔκλυεν αὐδήν
Il,15,271,οἳ δ’ὥς τ’ἢ ἔλαφον κεραὸν ἢ ἄγριον αἶγα
Il,15,272,ἐσσεύαντο κύνες τε καὶ ἀνέρες ἀγροιῶται
Il,15,273,τὸν μέν τ’ἠλίβατος πέτρη καὶ δάσκιος ὕλη
Il,15,274,εἰρύσατ’ οὐδ’ ἄρα τέ σφι κιχήμεναι αἴσιμον ἦεν
Il,15,275,τῶν δέ θ’ὑπὸ ἰαχῆς ἐφάνη λὶς ἠϋγένειος
Il,15,276,εἰς ὁδόν αἶψα δὲ πάντας ἀπέτραπε καὶ μεμαῶτας
Il,15,277,ὣς Δαναοὶ εἷος μὲν ὁμιλαδὸν αἰὲν ἕποντο
Il,15,278,νύσσοντες ξίφεσίν τε καὶ ἔγχεσιν ἀμφιγύοισιν
Il,15,279,αὐτὰρ ἐπεὶ ἴδον Ἕκτορ’ ἐποιχόμενον στίχας ἀνδρῶν
Il,15,280,τάρβησαν πᾶσιν δὲ παραὶ ποσὶ κάππεσε θυμός
Il,15,281,τοῖσι δ’ἔπειτ’ ἀγόρευε Θόας Ἀνδραίμονος υἱός
Il,15,282,Αἰτωλῶν ὄχ’ ἄριστος ἐπιστάμενος μὲν ἄκοντι
Il,15,283,ἐσθλὸς δ’ἐν σταδίῃ ἀγορῇ δέ ἑ παῦροι Ἀχαιῶν
Il,15,284,νίκων ὁππότε κοῦροι ἐρίσσειαν περὶ μύθων
Il,15,285,ὅ σφιν ἐϋφρονέων ἀγορήσατο καὶ μετέειπεν
Il,15,286,ὢ πόποι ἦ μέγα θαῦμα τόδ’ ὀφθαλμοῖσιν ὁρῶμαι
Il,15,287,οἷον δ’αὖτ’ ἐξαῦτις ἀνέστη κῆρας ἀλύξας
Il,15,288,Ἕκτωρ ἦ θήν μιν μάλα ἔλπετο θυμὸς ἑκάστου
Il,15,289,χερσὶν ὑπ’ Αἴαντος θανέειν Τελαμωνιάδαο
Il,15,290,ἀλλά τις αὖτε θεῶν ἐρρύσατο καὶ ἐσάωσεν
Il,15,291,Ἕκτορ’ ὃ δὴ πολλῶν Δαναῶν ὑπὸ γούνατ’ ἔλυσεν
Il,15,292,ὡς καὶ νῦν ἔσσεσθαι ὀΐομαι οὐ γὰρ ἄτερ γε
Il,15,293,Ζηνὸς ἐριγδούπου πρόμος ἵσταται ὧδε μενοινῶν
Il,15,294,ἀλλ’ ἄγεθ’ ὡς ἂν ἐγὼν εἴπω πειθώμεθα πάντες
Il,15,295,πληθὺν μὲν ποτὶ νῆας ἀνώξομεν ἀπονέεσθαι
Il,15,296,αὐτοὶ δ’ὅσσοι ἄριστοι ἐνὶ στρατῷ εὐχόμεθ’ εἶναι
Il,15,297,στήομεν εἴ κεν πρῶτον ἐρύξομεν ἀντιάσαντες
Il,15,298,δούρατ’ ἀνασχόμενοι τὸν δ’οἴω καὶ μεμαῶτα
Il,15,299,θυμῷ δείσεσθαι Δαναῶν καταδῦναι ὅμιλον
Il,15,300,ὣς ἔφαθ’ οἳ δ’ἄρα τοῦ μάλα μὲν κλύον ἠδὲ πίθοντο
Il,15,301,οἳ μὲν ἄρ’ ἀμφ’ Αἴαντα καὶ Ἰδομενῆα ἄνακτα
Il,15,302,Τεῦκρον Μηριόνην τε Μέγην τ’ἀτάλαντον Ἄρηϊ
Il,15,303,ὑσμίνην ἤρτυνον ἀριστῆας καλέσαντες
Il,15,304,Ἕκτορι καὶ Τρώεσσιν ἐναντίον αὐτὰρ ὀπίσσω
Il,15,305,ἣ πληθὺς ἐπὶ νῆας Ἀχαιῶν ἀπονέοντο
Il,15,306,Τρῶες δὲ προὔτυψαν ἀολλέες ἦρχε δ’ἄρ’ Ἕκτωρ
Il,15,307,μακρὰ βιβάς πρόσθεν δὲ κί’ αὐτοῦ Φοῖβος Ἀπόλλων
Il,15,308,εἱμένος ὤμοιιν νεφέλην ἔχε δ’αἰγίδα θοῦριν
Il,15,309,δεινὴν ἀμφιδάσειαν ἀριπρεπέ’ ἣν ἄρα χαλκεὺς
Il,15,310,Ἥφαιστος Διὶ δῶκε φορήμεναι ἐς φόβον ἀνδρῶν
Il,15,311,τὴν ἄρ’ ὅ γ’ἐν χείρεσσιν ἔχων ἡγήσατο λαῶν
Il,15,312,Ἀργεῖοι δ’ὑπέμειναν ἀολλέες ὦρτο δ’ἀϋτὴ
Il,15,313,ὀξεῖ’ ἀμφοτέρωθεν ἀπὸ νευρῆφι δ’ὀϊστοὶ
Il,15,314,θρῷσκον πολλὰ δὲ δοῦρα θρασειάων ἀπὸ χειρῶν
Il,15,315,ἄλλα μὲν ἐν χροῒ πήγνυτ’ ἀρηϊθόων αἰζηῶν
Il,15,316,πολλὰ δὲ καὶ μεσσηγὺ πάρος χρόα λευκὸν ἐπαυρεῖν
Il,15,317,ἐν γαίῃ ἵσταντο λιλαιόμενα χροὸς ἆσαι
Il,15,318,ὄφρα μὲν αἰγίδα χερσὶν ἔχ’ ἀτρέμα Φοῖβος Ἀπόλλων
Il,15,319,τόφρα μάλ’ ἀμφοτέρων βέλε’ ἥπτετο πῖπτε δὲ λαός
Il,15,320,αὐτὰρ ἐπεὶ κατ’ ἐνῶπα ἰδὼν Δαναῶν ταχυπώλων
Il,15,321,σεῖσ’ ἐπὶ δ’αὐτὸς ἄϋσε μάλα μέγα τοῖσι δὲ θυμὸν
Il,15,322,ἐν στήθεσσιν ἔθελξε λάθοντο δὲ θούριδος ἀλκῆς
Il,15,323,οἳ δ’ὥς τ’ἠὲ βοῶν ἀγέλην ἢ πῶϋ μέγ’ οἰῶν
Il,15,324,θῆρε δύω κλονέωσι μελαίνης νυκτὸς ἀμολγῷ
Il,15,325,ἐλθόντ’ ἐξαπίνης σημάντορος οὐ παρεόντος
Il,15,326,ὣς ἐφόβηθεν Ἀχαιοὶ ἀνάλκιδες ἐν γὰρ Ἀπόλλων
Il,15,327,ἧκε φόβον Τρωσὶν δὲ καὶ Ἕκτορι κῦδος ὄπαζεν
Il,15,328,ἔνθα δ’ἀνὴρ ἕλεν ἄνδρα κεδασθείσης ὑσμίνης
Il,15,329,Ἕκτωρ μὲν Στιχίον τε καὶ Ἀρκεσίλαον ἔπεφνε
Il,15,330,τὸν μὲν Βοιωτῶν ἡγήτορα χαλκοχιτώνων
Il,15,331,τὸν δὲ Μενεσθῆος μεγαθύμου πιστὸν ἑταῖρον
Il,15,332,Αἰνείας δὲ Μέδοντα καὶ Ἴασον ἐξενάριξεν
Il,15,333,ἤτοι ὃ μὲν νόθος υἱὸς Ὀϊλῆος θείοιο
Il,15,334,ἔσκε Μέδων Αἴαντος ἀδελφεός αὐτὰρ ἔναιεν
Il,15,335,ἐν Φυλάκῃ γαίης ἄπο πατρίδος ἄνδρα κατακτὰς
Il,15,336,γνωτὸν μητρυιῆς Ἐριώπιδος ἣν ἔχ’ Ὀϊλεύς
Il,15,337,Ἴασος αὖτ’ ἀρχὸς μὲν Ἀθηναίων ἐτέτυκτο
Il,15,338,υἱὸς δὲ Σφήλοιο καλέσκετο Βουκολίδαο
Il,15,339,Μηκιστῆ δ’ἕλε Πουλυδάμας Ἐχίον δὲ Πολίτης
Il,15,340,πρώτῃ ἐν ὑσμίνῃ Κλονίον δ’ἕλε δῖος Ἀγήνωρ
Il,15,341,Δηΐοχον δὲ Πάρις βάλε νείατον ὦμον ὄπισθε
Il,15,342,φεύγοντ’ ἐν προμάχοισι διὰ πρὸ δὲ χαλκὸν ἔλασσεν
Il,15,343,ὄφρ’ οἳ τοὺς ἐνάριζον ἀπ’ ἔντεα τόφρα δ’Ἀχαιοὶ
Il,15,344,τάφρῳ καὶ σκολόπεσσιν ἐνιπλήξαντες ὀρυκτῇ
Il,15,345,ἔνθα καὶ ἔνθα φέβοντο δύοντο δὲ τεῖχος ἀνάγκῃ
Il,15,346,Ἕκτωρ δὲ Τρώεσσιν ἐκέκλετο μακρὸν ἀΰσας
Il,15,347,νηυσὶν ἐπισσεύεσθαι ἐᾶν δ’ἔναρα βροτόεντα
Il,15,348,ὃν δ’ἂν ἐγὼν ἀπάνευθε νεῶν ἑτέρωθι νοήσω
Il,15,349,αὐτοῦ οἱ θάνατον μητίσομαι οὐδέ νυ τόν γε
Il,15,350,γνωτοί τε γνωταί τε πυρὸς λελάχωσι θανόντα
Il,15,351,ἀλλὰ κύνες ἐρύουσι πρὸ ἄστεος ἡμετέροιο
Il,15,352,ὣς εἰπὼν μάστιγι κατωμαδὸν ἤλασεν ἵππους
Il,15,353,κεκλόμενος Τρώεσσι κατὰ στίχας οἳ δὲ σὺν αὐτῷ
Il,15,354,πάντες ὁμοκλήσαντες ἔχον ἐρυσάρματας ἵππους
Il,15,355,ἠχῇ θεσπεσίῃ προπάροιθε δὲ Φοῖβος Ἀπόλλων
Il,15,356,ῥεῖ’ ὄχθας καπέτοιο βαθείης ποσσὶν ἐρείπων
Il,15,357,ἐς μέσσον κατέβαλλε γεφύρωσεν δὲ κέλευθον
Il,15,358,μακρὴν ἠδ’ εὐρεῖαν ὅσον τ’ἐπὶ δουρὸς ἐρωὴ
Il,15,359,γίγνεται ὁππότ’ ἀνὴρ σθένεος πειρώμενος ᾗσι
Il,15,360,τῇ ῥ’οἵ γε προχέοντο φαλαγγηδόν πρὸ δ’Ἀπόλλων
Il,15,361,αἰγίδ’ ἔχων ἐρίτιμον ἔρειπε δὲ τεῖχος Ἀχαιῶν
Il,15,362,ῥεῖα μάλ’ ὡς ὅτε τις ψάμαθον πάϊς ἄγχι θαλάσσης
Il,15,363,ὅς τ’ἐπεὶ οὖν ποιήσῃ ἀθύρματα νηπιέῃσιν
Il,15,364,ἂψ αὖτις συνέχευε ποσὶν καὶ χερσὶν ἀθύρων
Il,15,365,ὥς ῥα σὺ ἤϊε Φοῖβε πολὺν κάματον καὶ ὀϊζὺν
Il,15,366,σύγχεας Ἀργείων αὐτοῖσι δὲ φύζαν ἐνῶρσας
Il,15,367,ὣς οἳ μὲν παρὰ νηυσὶν ἐρητύοντο μένοντες
Il,15,368,ἀλλήλοισί τε κεκλόμενοι καὶ πᾶσι θεοῖσι
Il,15,369,χεῖρας ἀνίσχοντες μεγάλ’ εὐχετόωντο ἕκαστος
Il,15,370,Νέστωρ αὖτε μάλιστα Γερήνιος οὖρος Ἀχαιῶν
Il,15,371,εὔχετο χεῖρ’ ὀρέγων εἰς οὐρανὸν ἀστερόεντα
Il,15,372,Ζεῦ πάτερ εἴ ποτέ τίς τοι ἐν Ἄργεΐ περ πολυπύρῳ
Il,15,373,ἢ βοὸς ἢ οἰὸς κατὰ πίονα μηρία καίων
Il,15,374,εὔχετο νοστῆσαι σὺ δ’ὑπέσχεο καὶ κατένευσας
Il,15,375,τῶν μνῆσαι καὶ ἄμυνον Ὀλύμπιε νηλεὲς ἦμαρ
Il,15,376,μηδ’ οὕτω Τρώεσσιν ἔα δάμνασθαι Ἀχαιούς
Il,15,377,ὣς ἔφατ’ εὐχόμενος μέγα δ’ἔκτυπε μητίετα Ζεύς
Il,15,378,ἀράων ἀΐων Νηληϊάδαο γέροντος
Il,15,379,Τρῶες δ’ὡς ἐπύθοντο Διὸς κτύπον αἰγιόχοιο
Il,15,380,μᾶλλον ἐπ’ Ἀργείοισι θόρον μνήσαντο δὲ χάρμης
Il,15,381,οἳ δ’ὥς τε μέγα κῦμα θαλάσσης εὐρυπόροιο
Il,15,382,νηὸς ὑπὲρ τοίχων καταβήσεται ὁππότ’ ἐπείγῃ
Il,15,383,ἲς ἀνέμου ἣ γάρ τε μάλιστά γε κύματ’ ὀφέλλει
Il,15,384,ὣς Τρῶες μεγάλῃ ἰαχῇ κατὰ τεῖχος ἔβαινον
Il,15,385,ἵππους δ’εἰσελάσαντες ἐπὶ πρύμνῃσι μάχοντο
Il,15,386,ἔγχεσιν ἀμφιγύοις αὐτοσχεδόν οἳ μὲν ἀφ’ ἵππων
Il,15,387,οἳ δ’ἀπὸ νηῶν ὕψι μελαινάων ἐπιβάντες
Il,15,388,μακροῖσι ξυστοῖσι τά ῥά σφ’ἐπὶ νηυσὶν ἔκειτο
Il,15,389,ναύμαχα κολλήεντα κατὰ στόμα εἱμένα χαλκῷ
Il,15,390,Πάτροκλος δ’εἷος μὲν Ἀχαιοί τε Τρῶές τε
Il,15,391,τείχεος ἀμφεμάχοντο θοάων ἔκτοθι νηῶν
Il,15,392,τόφρ’ ὅ γ’ἐνὶ κλισίῃ ἀγαπήνορος Εὐρυπύλοιο
Il,15,393,ἧστό τε καὶ τὸν ἔτερπε λόγοις ἐπὶ δ’ἕλκεϊ λυγρῷ
Il,15,394,φάρμακ’ ἀκέσματ’ ἔπασσε μελαινάων ὀδυνάων
Il,15,395,αὐτὰρ ἐπεὶ δὴ τεῖχος ἐπεσσυμένους ἐνόησε
Il,15,396,Τρῶας ἀτὰρ Δαναῶν γένετο ἰαχή τε φόβος τε
Il,15,397,ᾤμωξέν τ’ἄρ’ ἔπειτα καὶ ὣ πεπλήγετο μηρὼ
Il,15,398,χερσὶ καταπρηνέσσ’ ὀλοφυρόμενος δ’ἔπος ηὔδα
Il,15,399,Εὐρύπυλ’ οὐκ ἔτι τοι δύναμαι χατέοντί περ’ ἔμπης
Il,15,400,ἐνθάδε παρμενέμεν δὴ γὰρ μέγα νεῖκος ὄρωρεν
Il,15,401,ἀλλὰ σὲ μὲν θεράπων ποτιτερπέτω αὐτὰρ ἔγωγε
Il,15,402,σπεύσομαι εἰς Ἀχιλῆα ἵν’ ὀτρύνω πολεμίζειν
Il,15,403,τίς δ’οἶδ’ εἴ κέν οἱ σὺν δαίμονι θυμὸν ὀρίνω
Il,15,404,παρειπών; ἀγαθὴ δὲ παραίφασίς ἐστιν ἑταίρου
Il,15,405,τὸν μὲν ἄρ’ ὣς εἰπόντα πόδες φέρον αὐτὰρ Ἀχαιοὶ
Il,15,406,Τρῶας ἐπερχομένους μένον ἔμπεδον οὐδ’ ἐδύναντο
Il,15,407,παυροτέρους περ ἐόντας ἀπώσασθαι παρὰ νηῶν
Il,15,408,οὐδέ ποτε Τρῶες Δαναῶν ἐδύναντο φάλαγγας
Il,15,409,ῥηξάμενοι κλισίῃσι μιγήμεναι ἠδὲ νέεσσιν
Il,15,410,ἀλλ’ ὥς τε στάθμη δόρυ νήϊον ἐξιθύνει
Il,15,411,τέκτονος ἐν παλάμῃσι δαήμονος ὅς ῥά τε πάσης
Il,15,412,εὖ εἰδῇ σοφίης ὑποθημοσύνῃσιν Ἀθήνης
Il,15,413,ὣς μὲν τῶν ἐπὶ ἶσα μάχη τέτατο πτόλεμός τε
Il,15,414,ἄλλοι δ’ἀμφ’ ἄλλῃσι μάχην ἐμάχοντο νέεσσιν
Il,15,415,Ἕκτωρ δ’ἄντ’ Αἴαντος ἐείσατο κυδαλίμοιο
Il,15,416,τὼ δὲ μιῆς περὶ νηὸς ἔχον πόνον οὐδὲ δύναντο
Il,15,417,οὔθ’ ὃ τὸν ἐξελάσαι καὶ ἐνιπρῆσαι πυρὶ νῆα
Il,15,418,οὔθ’ ὃ τὸν ἂψ ὤσασθαι ἐπεί ῥ’ἐπέλασσέ γε δαίμων
Il,15,419,ἔνθ’ υἷα Κλυτίοιο Καλήτορα φαίδιμος Αἴας
Il,15,420,πῦρ ἐς νῆα φέροντα κατὰ στῆθος βάλε δουρί
Il,15,421,δούπησεν δὲ πεσών δαλὸς δέ οἱ ἔκπεσε χειρός
Il,15,422,Ἕκτωρ δ’ὡς ἐνόησεν ἀνεψιὸν ὀφθαλμοῖσιν
Il,15,423,ἐν κονίῃσι πεσόντα νεὸς προπάροιθε μελαίνης
Il,15,424,Τρωσί τε καὶ Λυκίοισιν ἐκέκλετο μακρὸν ἀΰσας
Il,15,425,Τρῶες καὶ Λύκιοι καὶ Δάρδανοι ἀγχιμαχηταὶ
Il,15,426,μὴ δή πω χάζεσθε μάχης ἐν στείνεϊ τῷδε
Il,15,427,ἀλλ’ υἷα Κλυτίοιο σαώσατε μή μιν Ἀχαιοὶ
Il,15,428,τεύχεα συλήσωσι νεῶν ἐν ἀγῶνι πεσόντα
Il,15,429,ὣς εἰπὼν Αἴαντος ἀκόντισε δουρὶ φαεινῷ
Il,15,430,τοῦ μὲν ἅμαρθ’ ὃ δ’ἔπειτα Λυκόφρονα Μάστορος υἱὸν
Il,15,431,Αἴαντος θεράποντα Κυθήριον ὅς ῥα παρ’ αὐτῷ
Il,15,432,ναῖ’ ἐπεὶ ἄνδρα κατέκτα Κυθήροισι ζαθέοισι
Il,15,433,τόν ῥ’ἔβαλεν κεφαλὴν ὑπὲρ οὔατος ὀξέϊ χαλκῷ
Il,15,434,ἑσταότ’ ἄγχ’ Αἴαντος ὃ δ’ὕπτιος ἐν κονίῃσι
Il,15,435,νηὸς ἄπο πρυμνῆς χαμάδις πέσε λύντο δὲ γυῖα
Il,15,436,Αἴας δ’ἐρρίγησε κασίγνητον δὲ προσηύδα
Il,15,437,Τεῦκρε πέπον δὴ νῶϊν ἀπέκτατο πιστὸς ἑταῖρος
Il,15,438,Μαστορίδης ὃν νῶϊ Κυθηρόθεν ἔνδον ἐόντα
Il,15,439,ἶσα φίλοισι τοκεῦσιν ἐτίομεν ἐν μεγάροισι
Il,15,440,τὸν δ’Ἕκτωρ μεγάθυμος ἀπέκτανε ποῦ νύ τοι ἰοὶ
Il,15,441,ὠκύμοροι καὶ τόξον ὅ τοι πόρε Φοῖβος Ἀπόλλων;
Il,15,442,ὣς φάθ’ ὃ δὲ ξυνέηκε θέων δέ οἱ ἄγχι παρέστη
Il,15,443,τόξον ἔχων ἐν χειρὶ παλίντονον ἠδὲ φαρέτρην
Il,15,444,ἰοδόκον μάλα δ’ὦκα βέλεα Τρώεσσιν ἐφίει
Il,15,445,καί ῥ’ἔβαλε Κλεῖτον Πεισήνορος ἀγλαὸν υἱὸν
Il,15,446,Πουλυδάμαντος ἑταῖρον ἀγαυοῦ Πανθοΐδαο
Il,15,447,ἡνία χερσὶν ἔχοντα ὃ μὲν πεπόνητο καθ’ ἵππους
Il,15,448,τῇ γὰρ ἔχ’ ᾗ ῥα πολὺ πλεῖσται κλονέοντο φάλαγγες
Il,15,449,Ἕκτορι καὶ Τρώεσσι χαριζόμενος τάχα δ’αὐτῷ
Il,15,450,ἦλθε κακόν τό οἱ οὔ τις ἐρύκακεν ἱεμένων περ
Il,15,451,αὐχένι γάρ οἱ ὄπισθε πολύστονος ἔμπεσεν ἰός
Il,15,452,ἤριπε δ’ἐξ ὀχέων ὑπερώησαν δέ οἱ ἵπποι
Il,15,453,κείν’ ὄχεα κροτέοντες ἄναξ δ’ἐνόησε τάχιστα
Il,15,454,Πουλυδάμας καὶ πρῶτος ἐναντίος ἤλυθεν ἵππων
Il,15,455,τοὺς μὲν ὅ γ’Ἀστυνόῳ Προτιάονος υἱέϊ δῶκε
Il,15,456,πολλὰ δ’ἐπότρυνε σχεδὸν ἴσχειν εἰσορόωντα
Il,15,457,ἵππους αὐτὸς δ’αὖτις ἰὼν προμάχοισιν ἐμίχθη
Il,15,458,Τεῦκρος δ’ἄλλον ὀϊστὸν ἐφ’ Ἕκτορι χαλκοκορυστῇ
Il,15,459,αἴνυτο καί κεν ἔπαυσε μάχης ἐπὶ νηυσὶν Ἀχαιῶν
Il,15,460,εἴ μιν ἀριστεύοντα βαλὼν ἐξείλετο θυμόν
Il,15,461,ἀλλ’ οὐ λῆθε Διὸς πυκινὸν νόον ὅς ῥ’ἐφύλασσεν
Il,15,462,Ἕκτορ’ ἀτὰρ Τεῦκρον Τελαμώνιον εὖχος ἀπηύρα
Il,15,463,ὅς οἱ ἐϋστρεφέα νευρὴν ἐν ἀμύμονι τόξῳ
Il,15,464,ῥῆξ’ ἐπὶ τῷ ἐρύοντι παρεπλάγχθη δέ οἱ ἄλλῃ
Il,15,465,ἰὸς χαλκοβαρής τόξον δέ οἱ ἔκπεσε χειρός
Il,15,466,Τεῦκρος δ’ἐρρίγησε κασίγνητον δὲ προσηύδα
Il,15,467,ὢ πόποι ἦ δὴ πάγχυ μάχης ἐπὶ μήδεα κείρει
Il,15,468,δαίμων ἡμετέρης ὅ τέ μοι βιὸν ἔκβαλε χειρός
Il,15,469,νευρὴν δ’ἐξέρρηξε νεόστροφον ἣν ἐνέδησα
Il,15,470,πρώϊον ὄφρ’ ἀνέχοιτο θαμὰ θρῴσκοντας ὀϊστούς
Il,15,471,τὸν δ’ἠμείβετ’ ἔπειτα μέγας Τελαμώνιος Αἴας
Il,15,472,ὦ πέπον ἀλλὰ βιὸν μὲν ἔα καὶ ταρφέας ἰοὺς
Il,15,473,κεῖσθαι ἐπεὶ συνέχευε θεὸς Δαναοῖσι μεγήρας
Il,15,474,αὐτὰρ χερσὶν ἑλὼν δολιχὸν δόρυ καὶ σάκος ὤμῳ
Il,15,475,μάρναό τε Τρώεσσι καὶ ἄλλους ὄρνυθι λαούς
Il,15,476,μὴ μὰν ἀσπουδί γε δαμασσάμενοί περ ἕλοιεν
Il,15,477,νῆας ἐϋσσέλμους ἀλλὰ μνησώμεθα χάρμης
Il,15,478,ὣς φάθ’ ὃ δὲ τόξον μὲν ἐνὶ κλισίῃσιν ἔθηκεν
Il,15,479,αὐτὰρ ὅ γ’ἀμφ’ ὤμοισι σάκος θέτο τετραθέλυμνον
Il,15,480,κρατὶ δ’ἐπ’ ἰφθίμῳ κυνέην εὔτυκτον ἔθηκεν
Il,15,481,ἵππουριν δεινὸν δὲ λόφος καθύπερθεν ἔνευεν
Il,15,482,εἵλετο δ’ἄλκιμον ἔγχος ἀκαχμένον ὀξέϊ χαλκῷ
Il,15,483,βῆ δ’ἰέναι μάλα δ’ὦκα θέων Αἴαντι παρέστη
Il,15,484,Ἕκτωρ δ’ὡς εἶδεν Τεύκρου βλαφθέντα βέλεμνα
Il,15,485,Τρωσί τε καὶ Λυκίοισιν ἐκέκλετο μακρὸν ἀΰσας
Il,15,486,Τρῶες καὶ Λύκιοι καὶ Δάρδανοι ἀγχιμαχηταὶ
Il,15,487,ἀνέρες ἔστε φίλοι μνήσασθε δὲ θούριδος ἀλκῆς
Il,15,488,νῆας ἀνὰ γλαφυράς δὴ γὰρ ἴδον ὀφθαλμοῖσιν
Il,15,489,ἀνδρὸς ἀριστῆος Διόθεν βλαφθέντα βέλεμνα
Il,15,490,ῥεῖα δ’ἀρίγνωτος Διὸς ἀνδράσι γίγνεται ἀλκή
Il,15,491,ἠμὲν ὁτέοισιν κῦδος ὑπέρτερον ἐγγυαλίξῃ
Il,15,492,ἠδ’ ὅτινας μινύθῃ τε καὶ οὐκ ἐθέλῃσιν ἀμύνειν
Il,15,493,ὡς νῦν Ἀργείων μινύθει μένος ἄμμι δ’ἀρήγει
Il,15,494,ἀλλὰ μάχεσθ’ ἐπὶ νηυσὶν ἀολλέες ὃς δέ κεν ὑμέων
Il,15,495,βλήμενος ἠὲ τυπεὶς θάνατον καὶ πότμον ἐπίσπῃ
Il,15,496,τεθνάτω οὔ οἱ ἀεικὲς ἀμυνομένῳ περὶ πάτρης
Il,15,497,τεθνάμεν ἀλλ’ ἄλοχός τε σόη καὶ παῖδες ὀπίσσω
Il,15,498,καὶ οἶκος καὶ κλῆρος ἀκήρατος εἴ κεν Ἀχαιοὶ
Il,15,499,οἴχωνται σὺν νηυσὶ φίλην ἐς πατρίδα γαῖαν
Il,15,500,ὣς εἰπὼν ὄτρυνε μένος καὶ θυμὸν ἑκάστου
Il,15,501,Αἴας δ’αὖθ’ ἑτέρωθεν ἐκέκλετο οἷς ἑτάροισιν
Il,15,502,αἰδὼς Ἀργεῖοι νῦν ἄρκιον ἢ ἀπολέσθαι
Il,15,503,ἠὲ σαωθῆναι καὶ ἀπώσασθαι κακὰ νηῶν
Il,15,504,ἦ ἔλπεσθ’ ἢν νῆας ἕλῃ κορυθαίολος Ἕκτωρ
Il,15,505,ἐμβαδὸν ἵξεσθαι ἣν πατρίδα γαῖαν ἕκαστος;
Il,15,506,ἦ οὐκ ὀτρύνοντος ἀκούετε λαὸν ἅπαντα
Il,15,507,Ἕκτορος ὃς δὴ νῆας ἐνιπρῆσαι μενεαίνει;
Il,15,508,οὐ μὰν ἔς γε χορὸν κέλετ’ ἐλθέμεν ἀλλὰ μάχεσθαι
Il,15,509,ἡμῖν δ’οὔ τις τοῦδε νόος καὶ μῆτις ἀμείνων
Il,15,510,ἢ αὐτοσχεδίῃ μῖξαι χεῖράς τε μένος τε
Il,15,511,βέλτερον ἢ ἀπολέσθαι ἕνα χρόνον ἠὲ βιῶναι
Il,15,512,ἢ δηθὰ στρεύγεσθαι ἐν αἰνῇ δηϊοτῆτι
Il,15,513,ὧδ’ αὔτως παρὰ νηυσὶν ὑπ’ ἀνδράσι χειροτέροισιν
Il,15,514,ὣς εἰπὼν ὄτρυνε μένος καὶ θυμὸν ἑκάστου
Il,15,515,ἔνθ’ Ἕκτωρ μὲν ἕλε Σχεδίον Περιμήδεος υἱὸν
Il,15,516,ἀρχὸν Φωκήων Αἴας δ’ἕλε Λαοδάμαντα
Il,15,517,ἡγεμόνα πρυλέων Ἀντήνορος ἀγλαὸν υἱόν
Il,15,518,Πουλυδάμας δ’Ὦτον Κυλλήνιον ἐξενάριξε
Il,15,519,Φυλεΐδεω ἕταρον μεγαθύμων ἀρχὸν Ἐπειῶν
Il,15,520,τῷ δὲ Μέγης ἐπόρουσεν ἰδών ὃ δ’ὕπαιθα λιάσθη
Il,15,521,Πουλυδάμας καὶ τοῦ μὲν ἀπήμβροτεν οὐ γὰρ Ἀπόλλων
Il,15,522,εἴα Πάνθου υἱὸν ἐνὶ προμάχοισι δαμῆναι
Il,15,523,αὐτὰρ ὅ γε Κροίσμου στῆθος μέσον οὔτασε δουρί
Il,15,524,δούπησεν δὲ πεσών ὃ δ’ἀπ’ ὤμων τεύχε’ ἐσύλα
Il,15,525,τόφρα δὲ τῷ ἐπόρουσε Δόλοψ αἰχμῆς ἐῢ εἰδὼς
Il,15,526,Λαμπετίδης ὃν Λάμπος ἐγείνατο φέρτατον υἱὸν
Il,15,527,Λαομεδοντιάδης εὖ εἰδότα θούριδος ἀλκῆς
Il,15,528,ὃς τότε Φυλεΐδαο μέσον σάκος οὔτασε δουρὶ
Il,15,529,ἐγγύθεν ὁρμηθείς πυκινὸς δέ οἱ ἤρκεσε θώρηξ
Il,15,530,τόν ῥ’ἐφόρει γυάλοισιν ἀρηρότα τόν ποτε Φυλεὺς
Il,15,531,ἤγαγεν ἐξ Ἐφύρης ποταμοῦ ἄπο Σελλήεντος
Il,15,532,ξεῖνος γάρ οἱ ἔδωκεν ἄναξ ἀνδρῶν Εὐφήτης
Il,15,533,ἐς πόλεμον φορέειν δηίων ἀνδρῶν ἀλεωρήν
Il,15,534,ὅς οἱ καὶ τότε παιδὸς ἀπὸ χροὸς ἤρκεσ’ ὄλεθρον
Il,15,535,τοῦ δὲ Μέγης κόρυθος χαλκήρεος ἱπποδασείης
Il,15,536,κύμβαχον ἀκρότατον νύξ’ ἔγχεϊ ὀξυόεντι
Il,15,537,ῥῆξε δ’ἀφ’ ἵππειον λόφον αὐτοῦ πᾶς δὲ χαμᾶζε
Il,15,538,κάππεσεν ἐν κονίῃσι νέον φοίνικι φαεινός
Il,15,539,εἷος ὃ τῷ πολέμιζε μένων ἔτι δ’ἔλπετο νίκην
Il,15,540,τόφρα δέ οἱ Μενέλαος ἀρήϊος ἦλθεν ἀμύντωρ
Il,15,541,στῆ δ’εὐρὰξ σὺν δουρὶ λαθών βάλε δ’ὦμον ὄπισθεν
Il,15,542,αἰχμὴ δὲ στέρνοιο διέσσυτο μαιμώωσα
Il,15,543,πρόσσω ἱεμένη ὃ δ’ἄρα πρηνὴς ἐλιάσθη
Il,15,544,τὼ μὲν ἐεισάσθην χαλκήρεα τεύχε’ ἀπ’ ὤμων
Il,15,545,συλήσειν Ἕκτωρ δὲ κασιγνήτοισι κέλευσε
Il,15,546,πᾶσι μάλα πρῶτον δ’Ἱκεταονίδην ἐνένιπεν
Il,15,547,ἴφθιμον Μελάνιππον ὃ δ’ὄφρα μὲν εἰλίποδας βοῦς
Il,15,548,βόσκ’ ἐν Περκώτῃ δηίων ἀπὸ νόσφιν ἐόντων
Il,15,549,αὐτὰρ ἐπεὶ Δαναῶν νέες ἤλυθον ἀμφιέλισσαι
Il,15,550,ἂψ εἰς Ἴλιον ἦλθε μετέπρεπε δὲ Τρώεσσι
Il,15,551,ναῖε δὲ πὰρ Πριάμῳ ὃ δέ μιν τίεν ἶσα τέκεσσι
Il,15,552,τόν ῥ’Ἕκτωρ ἐνένιπεν ἔπος τ’ἔφατ’ ἔκ τ’ὀνόμαζεν
Il,15,553,οὕτω δὴ Μελάνιππε μεθήσομεν; οὐδέ νυ σοί περ
Il,15,554,ἐντρέπεται φίλον ἦτορ ἀνεψιοῦ κταμένοιο;
Il,15,555,οὐχ ὁράᾳς οἷον Δόλοπος περὶ τεύχε’ ἕπουσιν;
Il,15,556,ἀλλ’ ἕπευ οὐ γὰρ ἔτ’ ἔστιν ἀποσταδὸν Ἀργείοισι
Il,15,557,μάρνασθαι πρίν γ’ἠὲ κατακτάμεν ἠὲ κατ’ ἄκρης
Il,15,558,Ἴλιον αἰπεινὴν ἑλέειν κτάσθαι τε πολίτας
Il,15,559,ὣς εἰπὼν ὃ μὲν ἦρχ’ ὃ δ’ἅμ’ ἕσπετο ἰσόθεος φώς
Il,15,560,Ἀργείους δ’ὄτρυνε μέγας Τελαμώνιος Αἴας
Il,15,561,ὦ φίλοι ἀνέρες ἔστε καὶ αἰδῶ θέσθ’ ἐνὶ θυμῷ
Il,15,562,ἀλλήλους τ’αἰδεῖσθε κατὰ κρατερὰς ὑσμίνας
Il,15,563,αἰδομένων δ’ἀνδρῶν πλέονες σόοι ἠὲ πέφανται
Il,15,564,φευγόντων δ’οὔτ’ ἂρ κλέος ὄρνυται οὔτέ τις ἀλκή
Il,15,565,ὣς ἔφαθ’ οἳ δὲ καὶ αὐτοὶ ἀλέξασθαι μενέαινον
Il,15,566,ἐν θυμῷ δ’ἐβάλοντο ἔπος φράξαντο δὲ νῆας
Il,15,567,ἕρκεϊ χαλκείῳ ἐπὶ δὲ Ζεὺς Τρῶας ἔγειρεν
Il,15,568,Ἀντίλοχον δ’ὄτρυνε βοὴν ἀγαθὸς Μενέλαος
Il,15,569,Ἀντίλοχ’ οὔ τις σεῖο νεώτερος ἄλλος Ἀχαιῶν
Il,15,570,οὔτε ποσὶν θάσσων οὔτ’ ἄλκιμος ὡς σὺ μάχεσθαι
Il,15,571,εἴ τινά που Τρώων ἐξάλμενος ἄνδρα βάλοισθα
Il,15,572,ὣς εἰπὼν ὃ μὲν αὖτις ἀπέσσυτο τὸν δ’ὀρόθυνεν
Il,15,573,ἐκ δ’ἔθορε προμάχων καὶ ἀκόντισε δουρὶ φαεινῷ
Il,15,574,ἀμφὶ ἓ παπτήνας ὑπὸ δὲ Τρῶες κεκάδοντο
Il,15,575,ἀνδρὸς ἀκοντίσσαντος ὃ δ’οὐχ ἅλιον βέλος ἧκεν
Il,15,576,ἀλλ’ Ἱκετάονος υἱὸν ὑπέρθυμον Μελάνιππον
Il,15,577,νισόμενον πόλεμον δὲ βάλε στῆθος παρὰ μαζόν
Il,15,578,δούπησεν δὲ πεσών τὸν δὲ σκότος ὄσσε κάλυψεν
Il,15,579,Ἀντίλοχος δ’ἐπόρουσε κύων ὥς ὅς τ’ἐπὶ νεβρῷ
Il,15,580,βλημένῳ ἀΐξῃ τόν τ’ἐξ εὐνῆφι θορόντα
Il,15,581,θηρητὴρ ἐτύχησε βαλών ὑπέλυσε δὲ γυῖα
Il,15,582,ὣς ἐπὶ σοὶ Μελάνιππε θόρ’ Ἀντίλοχος μενεχάρμης
Il,15,583,τεύχεα συλήσων ἀλλ’ οὐ λάθεν Ἕκτορα δῖον
Il,15,584,ὅς ῥά οἱ ἀντίος ἦλθε θέων ἀνὰ δηϊοτῆτα
Il,15,585,Ἀντίλοχος δ’οὐ μεῖνε θοός περ ἐὼν πολεμιστής
Il,15,586,ἀλλ’ ὅ γ’ἄρ’ ἔτρεσε θηρὶ κακὸν ῥέξαντι ἐοικώς
Il,15,587,ὅς τε κύνα κτείνας ἢ βουκόλον ἀμφὶ βόεσσι
Il,15,588,φεύγει πρίν περ ὅμιλον ἀολλισθήμεναι ἀνδρῶν
Il,15,589,ὣς τρέσε Νεστορίδης ἐπὶ δὲ Τρῶές τε καὶ Ἕκτωρ
Il,15,590,ἠχῇ θεσπεσίῃ βέλεα στονόεντα χέοντο
Il,15,591,στῆ δὲ μεταστρεφθείς ἐπεὶ ἵκετο ἔθνος ἑταίρων
Il,15,592,Τρῶες δὲ λείουσιν ἐοικότες ὠμοφάγοισι
Il,15,593,νηυσὶν ἐπεσσεύοντο Διὸς δ’ἐτέλειον ἐφετμάς
Il,15,594,ὅ σφισιν αἰὲν ἔγειρε μένος μέγα θέλγε δὲ θυμὸν
Il,15,595,Ἀργείων καὶ κῦδος ἀπαίνυτο τοὺς δ’ὀρόθυνεν
Il,15,596,Ἕκτορι γάρ οἱ θυμὸς ἐβούλετο κῦδος ὀρέξαι
Il,15,597,Πριαμίδῃ ἵνα νηυσὶ κορωνίσι θεσπιδαὲς πῦρ
Il,15,598,ἐμβάλοι ἀκάματον Θέτιδος δ’ἐξαίσιον ἀρὴν
Il,15,599,πᾶσαν ἐπικρήνειε τὸ γὰρ μένε μητίετα Ζεὺς
Il,15,600,νηὸς καιομένης σέλας ὀφθαλμοῖσιν ἰδέσθαι
Il,15,601,ἐκ γὰρ δὴ τοῦ μέλλε παλίωξιν παρὰ νηῶν
Il,15,602,θησέμεναι Τρώων Δαναοῖσι δὲ κῦδος ὀρέξειν
Il,15,603,τὰ φρονέων νήεσσιν ἔπι γλαφυρῇσιν ἔγειρεν
Il,15,604,Ἕκτορα Πριαμίδην μάλα περ μεμαῶτα καὶ αὐτόν
Il,15,605,μαίνετο δ’ὡς ὅτ’ Ἄρης ἐγχέσπαλος ἢ ὀλοὸν πῦρ
Il,15,606,οὔρεσι μαίνηται βαθέης ἐν τάρφεσιν ὕλης
Il,15,607,ἀφλοισμὸς δὲ περὶ στόμα γίγνετο τὼ δέ οἱ ὄσσε
Il,15,608,λαμπέσθην βλοσυρῇσιν ὑπ’ ὀφρύσιν ἀμφὶ δὲ πήληξ
Il,15,609,σμερδαλέον κροτάφοισι τινάσσετο μαρναμένοιο
Il,15,610,Ἕκτορος αὐτὸς γάρ οἱ ἀπ’ αἰθέρος ἦεν ἀμύντωρ
Il,15,611,Ζεύς ὅς μιν πλεόνεσσι μετ’ ἀνδράσι μοῦνον ἐόντα
Il,15,612,τίμα καὶ κύδαινε μινυνθάδιος γὰρ ἔμελλεν
Il,15,613,ἔσσεσθ’ ἤδη γάρ οἱ ἐπόρνυε μόρσιμον ἦμαρ
Il,15,614,Παλλὰς Ἀθηναίη ὑπὸ Πηλεΐδαο βίηφιν
Il,15,615,καί ῥ’ἔθελεν ῥῆξαι στίχας ἀνδρῶν πειρητίζων
Il,15,616,ᾗ δὴ πλεῖστον ὅμιλον ὅρα καὶ τεύχε’ ἄριστα
Il,15,617,ἀλλ’ οὐδ’ ὧς δύνατο ῥῆξαι μάλα περ μενεαίνων
Il,15,618,ἴσχον γὰρ πυργηδὸν ἀρηρότες ἠΰτε πέτρη
Il,15,619,ἠλίβατος μεγάλη πολιῆς ἁλὸς ἐγγὺς ἐοῦσα
Il,15,620,ἥ τε μένει λιγέων ἀνέμων λαιψηρὰ κέλευθα
Il,15,621,κύματά τε τροφόεντα τά τε προσερεύγεται αὐτήν
Il,15,622,ὣς Δαναοὶ Τρῶας μένον ἔμπεδον οὐδὲ φέβοντο
Il,15,623,αὐτὰρ ὃ λαμπόμενος πυρὶ πάντοθεν ἔνθορ’ ὁμίλῳ
Il,15,624,ἐν δ’ἔπεσ’ ὡς ὅτε κῦμα θοῇ ἐν νηῒ πέσῃσι
Il,15,625,λάβρον ὑπαὶ νεφέων ἀνεμοτρεφές ἣ δέ τε πᾶσα
Il,15,626,ἄχνῃ ὑπεκρύφθη ἀνέμοιο δὲ δεινὸς ἀήτη
Il,15,627,ἱστίῳ ἐμβρέμεται τρομέουσι δέ τε φρένα ναῦται
Il,15,628,δειδιότες τυτθὸν γὰρ ὑπ’ ἐκ θανάτοιο φέρονται
Il,15,629,ὣς ἐδαΐζετο θυμὸς ἐνὶ στήθεσσιν Ἀχαιῶν
Il,15,630,αὐτὰρ ὅ γ’ὥς τε λέων ὀλοόφρων βουσὶν ἐπελθών
Il,15,631,αἵ ῥά τ’ἐν εἱαμενῇ ἕλεος μεγάλοιο νέμονται
Il,15,632,μυρίαι ἐν δέ τε τῇσι νομεὺς οὔ πω σάφα εἰδὼς
Il,15,633,θηρὶ μαχέσσασθαι ἕλικος βοὸς ἀμφὶ φονῇσιν
Il,15,634,ἤτοι ὃ μὲν πρώτῃσι καὶ ὑστατίῃσι βόεσσιν
Il,15,635,αἰὲν ὁμοστιχάει ὃ δέ τ’ἐν μέσσῃσιν ὀρούσας
Il,15,636,βοῦν ἔδει αἳ δέ τε πᾶσαι ὑπέτρεσαν ὣς τότ’ Ἀχαιοὶ
Il,15,637,θεσπεσίως ἐφόβηθεν ὑφ’ Ἕκτορι καὶ Διὶ πατρὶ
Il,15,638,πάντες ὃ δ’οἶον ἔπεφνε Μυκηναῖον Περιφήτην
Il,15,639,Κοπρῆος φίλον υἱόν ὃς Εὐρυσθῆος ἄνακτος
Il,15,640,ἀγγελίης οἴχνεσκε βίῃ Ἡρακληείῃ
Il,15,641,τοῦ γένετ’ ἐκ πατρὸς πολὺ χείρονος υἱὸς ἀμείνων
Il,15,642,παντοίας ἀρετάς ἠμὲν πόδας ἠδὲ μάχεσθαι
Il,15,643,καὶ νόον ἐν πρώτοισι Μυκηναίων ἐτέτυκτο
Il,15,644,ὅς ῥα τόθ’ Ἕκτορι κῦδος ὑπέρτερον ἐγγυάλιξε
Il,15,645,στρεφθεὶς γὰρ μετόπισθεν ἐν ἀσπίδος ἄντυγι πάλτο
Il,15,646,τὴν αὐτὸς φορέεσκε ποδηνεκέ’ ἕρκος ἀκόντων
Il,15,647,τῇ ὅ γ’ἐνὶ βλαφθεὶς πέσεν ὕπτιος ἀμφὶ δὲ πήληξ
Il,15,648,σμερδαλέον κονάβησε περὶ κροτάφοισι πεσόντος
Il,15,649,Ἕκτωρ δ’ὀξὺ νόησε θέων δέ οἱ ἄγχι παρέστη
Il,15,650,στήθεϊ δ’ἐν δόρυ πῆξε φίλων δέ μιν ἐγγὺς ἑταίρων
Il,15,651,κτεῖν’ οἳ δ’οὐκ ἐδύναντο καὶ ἀχνύμενοί περ ἑταίρου
Il,15,652,χραισμεῖν αὐτοὶ γὰρ μάλα δείδισαν Ἕκτορα δῖον
Il,15,653,εἰσωποὶ δ’ἐγένοντο νεῶν περὶ δ’ἔσχεθον ἄκραι
Il,15,654,νῆες ὅσαι πρῶται εἰρύατο τοὶ δ’ἐπέχυντο
Il,15,655,Ἀργεῖοι δὲ νεῶν μὲν ἐχώρησαν καὶ ἀνάγκῃ
Il,15,656,τῶν πρωτέων αὐτοῦ δὲ παρὰ κλισίῃσιν ἔμειναν
Il,15,657,ἁθρόοι οὐδὲ κέδασθεν ἀνὰ στρατόν ἴσχε γὰρ αἰδὼς
Il,15,658,καὶ δέος ἀζηχὲς γὰρ ὁμόκλεον ἀλλήλοισι
Il,15,659,Νέστωρ αὖτε μάλιστα Γερήνιος οὖρος Ἀχαιῶν
Il,15,660,λίσσεθ’ ὑπὲρ τοκέων γουνούμενος ἄνδρα ἕκαστον
Il,15,661,ὦ φίλοι ἀνέρες ἔστε καὶ αἰδῶ θέσθ’ ἐνὶ θυμῷ
Il,15,662,ἄλλων ἀνθρώπων ἐπὶ δὲ μνήσασθε ἕκαστος
Il,15,663,παίδων ἠδ’ ἀλόχων καὶ κτήσιος ἠδὲ τοκήων
Il,15,664,ἠμὲν ὅτεῳ ζώουσι καὶ ᾧ κατατεθνήκασι
Il,15,665,τῶν ὕπερ ἐνθάδ’ ἐγὼ γουνάζομαι οὐ παρεόντων
Il,15,666,ἑστάμεναι κρατερῶς μὴ δὲ τρωπᾶσθε φόβον δέ
Il,15,667,ὣς εἰπὼν ὄτρυνε μένος καὶ θυμὸν ἑκάστου
Il,15,668,τοῖσι δ’ἀπ’ ὀφθαλμῶν νέφος ἀχλύος ὦσεν Ἀθήνη
Il,15,669,θεσπέσιον μάλα δέ σφι φόως γένετ’ ἀμφοτέρωθεν
Il,15,670,ἠμὲν πρὸς νηῶν καὶ ὁμοιΐου πολέμοιο
Il,15,671,Ἕκτορα δὲ φράσσαντο βοὴν ἀγαθὸν καὶ ἑταίρους
Il,15,672,ἠμὲν ὅσοι μετόπισθεν ἀφέστασαν οὐδὲ μάχοντο
Il,15,673,ἠδ’ ὅσσοι παρὰ νηυσὶ μάχην ἐμάχοντο θοῇσιν
Il,15,674,οὐδ’ ἄρ’ ἔτ’ Αἴαντι μεγαλήτορι ἥνδανε θυμῷ
Il,15,675,ἑστάμεν ἔνθά περ ἄλλοι ἀφέστασαν υἷες Ἀχαιῶν
Il,15,676,ἀλλ’ ὅ γε νηῶν ἴκρι’ ἐπῴχετο μακρὰ βιβάσθων
Il,15,677,νώμα δὲ ξυστὸν μέγα ναύμαχον ἐν παλάμῃσι
Il,15,678,κολλητὸν βλήτροισι δυωκαιεικοσίπηχυ
Il,15,679,ὡς δ’ὅτ’ ἀνὴρ ἵπποισι κελητίζειν ἐῢ εἰδώς
Il,15,680,ὅς τ’ἐπεὶ ἐκ πολέων πίσυρας συναείρεται ἵππους
Il,15,681,σεύας ἐκ πεδίοιο μέγα προτὶ ἄστυ δίηται
Il,15,682,λαοφόρον καθ’ ὁδόν πολέες τέ ἑ θηήσαντο
Il,15,683,ἀνέρες ἠδὲ γυναῖκες ὃ δ’ἔμπεδον ἀσφαλὲς αἰεὶ
Il,15,684,θρῴσκων ἄλλοτ’ ἐπ’ ἄλλον ἀμείβεται οἳ δὲ πέτονται
Il,15,685,ὣς Αἴας ἐπὶ πολλὰ θοάων ἴκρια νηῶν
Il,15,686,φοίτα μακρὰ βιβάς φωνὴ δέ οἱ αἰθέρ’ ἵκανεν
Il,15,687,αἰεὶ δὲ σμερδνὸν βοόων Δαναοῖσι κέλευε
Il,15,688,νηυσί τε καὶ κλισίῃσιν ἀμυνέμεν οὐδὲ μὲν Ἕκτωρ
Il,15,689,μίμνεν ἐνὶ Τρώων ὁμάδῳ πύκα θωρηκτάων
Il,15,690,ἀλλ’ ὥς τ’ὀρνίθων πετεηνῶν αἰετὸς αἴθων
Il,15,691,ἔθνος ἐφορμᾶται ποταμὸν πάρα βοσκομενάων
Il,15,692,χηνῶν ἢ γεράνων ἢ κύκνων δουλιχοδείρων
Il,15,693,ὣς Ἕκτωρ ἴθυσε νεὸς κυανοπρῴροιο
Il,15,694,ἀντίος ἀΐξας τὸν δὲ Ζεὺς ὦσεν ὄπισθε
Il,15,695,χειρὶ μάλα μεγάλῃ ὄτρυνε δὲ λαὸν ἅμ’ αὐτῷ
Il,15,696,αὖτις δὲ δριμεῖα μάχη παρὰ νηυσὶν ἐτύχθη
Il,15,697,φαίης κ’ἀκμῆτας καὶ ἀτειρέας ἀλλήλοισιν
Il,15,698,ἄντεσθ’ ἐν πολέμῳ ὡς ἐσσυμένως ἐμάχοντο
Il,15,699,τοῖσι δὲ μαρναμένοισιν ὅδ’ ἦν νόος ἤτοι Ἀχαιοὶ
Il,15,700,οὐκ ἔφασαν φεύξεσθαι ὑπ’ ἐκ κακοῦ ἀλλ’ ὀλέεσθαι
Il,15,701,Τρωσὶν δ’ἔλπετο θυμὸς ἐνὶ στήθεσσιν ἑκάστου
Il,15,702,νῆας ἐνιπρήσειν κτενέειν θ’ἥρωας Ἀχαιούς
Il,15,703,οἳ μὲν τὰ φρονέοντες ἐφέστασαν ἀλλήλοισιν
Il,15,704,Ἕκτωρ δὲ πρυμνῆς νεὸς ἥψατο ποντοπόροιο
Il,15,705,καλῆς ὠκυάλου ἣ Πρωτεσίλαον ἔνεικεν
Il,15,706,ἐς Τροίην οὐδ’ αὖτις ἀπήγαγε πατρίδα γαῖαν
Il,15,707,τοῦ περ δὴ περὶ νηὸς Ἀχαιοί τε Τρῶές τε
Il,15,708,δῄουν ἀλλήλους αὐτοσχεδόν οὐδ’ ἄρα τοί γε
Il,15,709,τόξων ἀϊκὰς ἀμφὶς μένον οὐδ’ ἔτ’ ἀκόντων
Il,15,710,ἀλλ’ οἵ γ’ἐγγύθεν ἱστάμενοι ἕνα θυμὸν ἔχοντες
Il,15,711,ὀξέσι δὴ πελέκεσσι καὶ ἀξίνῃσι μάχοντο
Il,15,712,καὶ ξίφεσιν μεγάλοισι καὶ ἔγχεσιν ἀμφιγύοισι
Il,15,713,πολλὰ δὲ φάσγανα καλὰ μελάνδετα κωπήεντα
Il,15,714,ἄλλα μὲν ἐκ χειρῶν χαμάδις πέσον ἄλλα δ’ἀπ’ ὤμων
Il,15,715,ἀνδρῶν μαρναμένων ῥέε δ’αἵματι γαῖα μέλαινα
Il,15,716,Ἕκτωρ δὲ πρύμνηθεν ἐπεὶ λάβεν οὐχὶ μεθίει
Il,15,717,ἄφλαστον μετὰ χερσὶν ἔχων Τρωσὶν δὲ κέλευεν
Il,15,718,οἴσετε πῦρ ἅμα δ’αὐτοὶ ἀολλέες ὄρνυτ’ ἀϋτήν
Il,15,719,νῦν ἡμῖν πάντων Ζεὺς ἄξιον ἦμαρ ἔδωκε
Il,15,720,νῆας ἑλεῖν αἳ δεῦρο θεῶν ἀέκητι μολοῦσαι
Il,15,721,ἡμῖν πήματα πολλὰ θέσαν κακότητι γερόντων
Il,15,722,οἵ μ’ἐθέλοντα μάχεσθαι ἐπὶ πρυμνῇσι νέεσσιν
Il,15,723,αὐτόν τ’ἰσχανάασκον ἐρητύοντό τε λαόν
Il,15,724,ἀλλ’ εἰ δή ῥα τότε βλάπτε φρένας εὐρύοπα Ζεὺς
Il,15,725,ἡμετέρας νῦν αὐτὸς ἐποτρύνει καὶ ἀνώγει
Il,15,726,ὣς ἔφαθ’ οἳ δ’ἄρα μᾶλλον ἐπ’ Ἀργείοισιν ὄρουσαν
Il,15,727,Αἴας δ’οὐκέτ’ ἔμιμνε βιάζετο γὰρ βελέεσσιν
Il,15,728,ἀλλ’ ἀνεχάζετο τυτθόν ὀϊόμενος θανέεσθαι
Il,15,729,θρῆνυν ἐφ’ ἑπταπόδην λίπε δ’ἴκρια νηὸς ἐΐσης
Il,15,730,ἔνθ’ ἄρ’ ὅ γ’ἑστήκει δεδοκημένος ἔγχεϊ δ’αἰεὶ
Il,15,731,Τρῶας ἄμυνε νεῶν ὅς τις φέροι ἀκάματον πῦρ
Il,15,732,αἰεὶ δὲ σμερδνὸν βοόων Δαναοῖσι κέλευε
Il,15,733,ὦ φίλοι ἥρωες Δαναοὶ θεράποντες Ἄρηος
Il,15,734,ἀνέρες ἔστε φίλοι μνήσασθε δὲ θούριδος ἀλκῆς
Il,15,735,ἠέ τινάς φαμεν εἶναι ἀοσσητῆρας ὀπίσσω
Il,15,736,ἦέ τι τεῖχος ἄρειον ὅ κ’ἀνδράσι λοιγὸν ἀμύναι;
Il,15,737,οὐ μέν τι σχεδόν ἐστι πόλις πύργοις ἀραρυῖα
Il,15,738,ᾗ κ’ἀπαμυναίμεσθ’ ἑτεραλκέα δῆμον ἔχοντες
Il,15,739,ἀλλ’ ἐν γὰρ Τρώων πεδίῳ πύκα θωρηκτάων
Il,15,740,πόντῳ κεκλιμένοι ἑκὰς ἥμεθα πατρίδος αἴης
Il,15,741,τὼ ἐν χερσὶ φόως οὐ μειλιχίῃ πολέμοιο
Il,15,742,ἦ καὶ μαιμώων ἔφεπ’ ἔγχεϊ ὀξυόεντι
Il,15,743,ὅς τις δὲ Τρώων κοίλῃς ἐπὶ νηυσὶ φέροιτο
Il,15,744,σὺν πυρὶ κηλείῳ χάριν Ἕκτορος ὀτρύναντος
Il,15,745,τὸν δ’Αἴας οὔτασκε δεδεγμένος ἔγχεϊ μακρῷ
Il,15,746,δώδεκα δὲ προπάροιθε νεῶν αὐτοσχεδὸν οὖτα
Il,16,1,ὣς οἳ μὲν περὶ νηὸς ἐϋσσέλμοιο μάχοντο
Il,16,2,Πάτροκλος δ’Ἀχιλῆϊ παρίστατο ποιμένι λαῶν
Il,16,3,δάκρυα θερμὰ χέων ὥς τε κρήνη μελάνυδρος
Il,16,4,ἥ τε κατ’ αἰγίλιπος πέτρης δνοφερὸν χέει ὕδωρ
Il,16,5,τὸν δὲ ἰδὼν ᾤκτιρε ποδάρκης δῖος Ἀχιλλεύς
Il,16,6,καί μιν φωνήσας ἔπεα πτερόεντα προσηύδα
Il,16,7,τίπτε δεδάκρυσαι Πατρόκλεες ἠΰτε κούρη
Il,16,8,νηπίη ἥ θ’ἅμα μητρὶ θέουσ’ ἀνελέσθαι ἀνώγει
Il,16,9,εἱανοῦ ἁπτομένη καί τ’ἐσσυμένην κατερύκει
Il,16,10,δακρυόεσσα δέ μιν ποτιδέρκεται ὄφρ’ ἀνέληται
Il,16,11,τῇ ἴκελος Πάτροκλε τέρεν κατὰ δάκρυον εἴβεις
Il,16,12,ἠέ τι Μυρμιδόνεσσι πιφαύσκεαι ἢ ἐμοὶ αὐτῷ
Il,16,13,ἦέ τιν’ ἀγγελίην Φθίης ἐξέκλυες οἶος;
Il,16,14,ζώειν μὰν ἔτι φασὶ Μενοίτιον Ἄκτορος υἱόν
Il,16,15,ζώει δ’Αἰακίδης Πηλεὺς μετὰ Μυρμιδόνεσσι;
Il,16,16,τῶν κε μάλ’ ἀμφοτέρων ἀκαχοίμεθα τεθνηώτων
Il,16,17,ἦε σύ γ’Ἀργείων ὀλοφύρεαι ὡς ὀλέκονται
Il,16,18,νηυσὶν ἔπι γλαφυρῇσιν ὑπερβασίης ἕνεκα σφῆς;
Il,16,19,ἐξαύδα μὴ κεῦθε νόῳ ἵνα εἴδομεν ἄμφω
Il,16,20,τὸν δὲ βαρὺ στενάχων προσέφης Πατρόκλεες ἱππεῦ
Il,16,21,ὦ Ἀχιλεῦ Πηλῆος υἱὲ μέγα φέρτατ’ Ἀχαιῶν
Il,16,22,μὴ νεμέσα τοῖον γὰρ ἄχος βεβίηκεν Ἀχαιούς
Il,16,23,οἳ μὲν γὰρ δὴ πάντες ὅσοι πάρος ἦσαν ἄριστοι
Il,16,24,ἐν νηυσὶν κέαται βεβλημένοι οὐτάμενοί τε
Il,16,25,βέβληται μὲν ὃ Τυδεΐδης κρατερὸς Διομήδης
Il,16,26,οὔτασται δ’Ὀδυσεὺς δουρικλυτὸς ἠδ’ Ἀγαμέμνων
Il,16,27,βέβληται δὲ καὶ Εὐρύπυλος κατὰ μηρὸν ὀϊστῷ
Il,16,28,τοὺς μέν τ’ἰητροὶ πολυφάρμακοι ἀμφιπένονται
Il,16,29,ἕλκε’ ἀκειόμενοι σὺ δ’ἀμήχανος ἔπλευ Ἀχιλλεῦ
Il,16,30,μὴ ἐμέ γ’οὖν οὗτός γε λάβοι χόλος ὃν σὺ φυλάσσεις
Il,16,31,αἰναρέτη τί σευ ἄλλος ὀνήσεται ὀψίγονός περ
Il,16,32,αἴ κε μὴ Ἀργείοισιν ἀεικέα λοιγὸν ἀμύνῃς;
Il,16,33,νηλεές οὐκ ἄρα σοί γε πατὴρ ἦν ἱππότα Πηλεύς
Il,16,34,οὐδὲ Θέτις μήτηρ γλαυκὴ δέ σε τίκτε θάλασσα
Il,16,35,πέτραι τ’ἠλίβατοι ὅτι τοι νόος ἐστὶν ἀπηνής
Il,16,36,εἰ δέ τινα φρεσὶ σῇσι θεοπροπίην ἀλεείνεις
Il,16,37,καί τινά τοι πὰρ Ζηνὸς ἐπέφραδε πότνια μήτηρ
Il,16,38,ἀλλ’ ἐμέ περ πρόες ὦχ’ ἃμα δ’ἄλλον λαὸν ὄπασσον
Il,16,39,Μυρμιδόνων ἤν πού τι φόως Δαναοῖσι γένωμαι
Il,16,40,δὸς δέ μοι ὤμοιιν τὰ σὰ τεύχεα θωρηχθῆναι
Il,16,41,αἴ κ’ἐμὲ σοὶ ἴσκοντες ἀπόσχωνται πολέμοιο
Il,16,42,Τρῶες ἀναπνεύσωσι δ’Ἀρήϊοι υἷες Ἀχαιῶν
Il,16,43,τειρόμενοι ὀλίγη δέ τ’ἀνάπνευσις πολέμοιο
Il,16,44,ῥεῖα δέ κ’ἀκμῆτες κεκμηότας ἄνδρας ἀϋτῇ
Il,16,45,ὤσαιμεν προτὶ ἄστυ νεῶν ἄπο καὶ κλισιάων
Il,16,46,ὣς φάτο λισσόμενος μέγα νήπιος ἦ γὰρ ἔμελλεν
Il,16,47,οἷ αὐτῷ θάνατόν τε κακὸν καὶ κῆρα λιτέσθαι
Il,16,48,τὸν δὲ μέγ’ ὀχθήσας προσέφη πόδας ὠκὺς Ἀχιλλεύς
Il,16,49,ὤ μοι διογενὲς Πατρόκλεες οἷον ἔειπες
Il,16,50,οὔτε θεοπροπίης ἐμπάζομαι ἥν τινα οἶδα
Il,16,51,οὔτέ τί μοι πὰρ Ζηνὸς ἐπέφραδε πότνια μήτηρ
Il,16,52,ἀλλὰ τόδ’ αἰνὸν ἄχος κραδίην καὶ θυμὸν ἱκάνει
Il,16,53,ὁππότε δὴ τὸν ὁμοῖον ἀνὴρ ἐθέλῃσιν ἀμέρσαι
Il,16,54,καὶ γέρας ἂψ ἀφελέσθαι ὅ τε κράτεϊ προβεβήκῃ
Il,16,55,αἰνὸν ἄχος τό μοί ἐστιν ἐπεὶ πάθον ἄλγεα θυμῷ
Il,16,56,κούρην ἣν ἄρα μοι γέρας ἔξελον υἷες Ἀχαιῶν
Il,16,57,δουρὶ δ’ἐμῷ κτεάτισσα πόλιν εὐτείχεα πέρσας
Il,16,58,τὴν ἂψ ἐκ χειρῶν ἕλετο κρείων Ἀγαμέμνων
Il,16,59,Ἀτρεΐδης ὡς εἴ τιν’ ἀτίμητον μετανάστην
Il,16,60,ἀλλὰ τὰ μὲν προτετύχθαι ἐάσομεν οὐδ’ ἄρα πως ἦν
Il,16,61,ἀσπερχὲς κεχολῶσθαι ἐνὶ φρεσίν ἤτοι ἔφην γε
Il,16,62,οὐ πρὶν μηνιθμὸν καταπαυσέμεν ἀλλ’ ὁπότ’ ἂν δὴ
Il,16,63,νῆας ἐμὰς ἀφίκηται ἀϋτή τε πτόλεμός τε
Il,16,64,τύνη δ’ὤμοιιν μὲν ἐμὰ κλυτὰ τεύχεα δῦθι
Il,16,65,ἄρχε δὲ Μυρμιδόνεσσι φιλοπτολέμοισι μάχεσθαι
Il,16,66,εἰ δὴ κυάνεον Τρώων νέφος ἀμφιβέβηκε
Il,16,67,νηυσὶν ἐπικρατέως οἳ δὲ ῥηγμῖνι θαλάσσης
Il,16,68,κεκλίαται χώρης ὀλίγην ἔτι μοῖραν ἔχοντες
Il,16,69,Ἀργεῖοι Τρώων δὲ πόλις ἐπὶ πᾶσα βέβηκε
Il,16,70,θάρσυνος οὐ γὰρ ἐμῆς κόρυθος λεύσσουσι μέτωπον
Il,16,71,ἐγγύθι λαμπομένης τάχα κεν φεύγοντες ἐναύλους
Il,16,72,πλήσειαν νεκύων εἴ μοι κρείων Ἀγαμέμνων
Il,16,73,ἤπια εἰδείη νῦν δὲ στρατὸν ἀμφιμάχονται
Il,16,74,οὐ γὰρ Τυδεΐδεω Διομήδεος ἐν παλάμῃσι
Il,16,75,μαίνεται ἐγχείη Δαναῶν ἀπὸ λοιγὸν ἀμῦναι
Il,16,76,οὐδέ πω Ἀτρεΐδεω ὀπὸς ἔκλυον αὐδήσαντος
Il,16,77,ἐχθρῆς ἐκ κεφαλῆς ἀλλ’ Ἕκτορος ἀνδροφόνοιο
Il,16,78,Τρωσὶ κελεύοντος περιάγνυται οἳ δ’ἀλαλητῷ
Il,16,79,πᾶν πεδίον κατέχουσι μάχῃ νικῶντες Ἀχαιούς
Il,16,80,ἀλλὰ καὶ ὧς Πάτροκλε νεῶν ἄπο λοιγὸν ἀμύνων
Il,16,81,ἔμπεσ’ ἐπικρατέως μὴ δὴ πυρὸς αἰθομένοιο
Il,16,82,νῆας ἐνιπρήσωσι φίλον δ’ἀπὸ νόστον ἕλωνται
Il,16,83,πείθεο δ’ὥς τοι ἐγὼ μύθου τέλος ἐν φρεσὶ θείω
Il,16,84,ὡς ἄν μοι τιμὴν μεγάλην καὶ κῦδος ἄρηαι
Il,16,85,πρὸς πάντων Δαναῶν ἀτὰρ οἳ περικαλλέα κούρην
Il,16,86,ἂψ ἀπονάσσωσιν ποτὶ δ’ἀγλαὰ δῶρα πόρωσιν
Il,16,87,ἐκ νηῶν ἐλάσας ἰέναι πάλιν εἰ δέ κεν αὖ τοι
Il,16,88,δώῃ κῦδος ἀρέσθαι ἐρίγδουπος πόσις Ἥρης
Il,16,89,μὴ σύ γ’ἄνευθεν ἐμεῖο λιλαίεσθαι πολεμίζειν
Il,16,90,Τρωσὶ φιλοπτολέμοισιν ἀτιμότερον δέ με θήσεις
Il,16,91,μὴ δ’ἐπαγαλλόμενος πολέμῳ καὶ δηϊοτῆτι
Il,16,92,Τρῶας ἐναιρόμενος προτὶ Ἴλιον ἡγεμονεύειν
Il,16,93,μή τις ἀπ’ Οὐλύμποιο θεῶν αἰειγενετάων
Il,16,94,ἐμβήῃ μάλα τούς γε φιλεῖ ἑκάεργος Ἀπόλλων
Il,16,95,ἀλλὰ πάλιν τρωπᾶσθαι ἐπὴν φάος ἐν νήεσσι
Il,16,96,θήῃς τοὺς δ’ἔτ’ ἐᾶν πεδίον κάτα δηριάασθαι
Il,16,97,αἲ γὰρ Ζεῦ τε πάτερ καὶ Ἀθηναίη καὶ Ἄπολλον
Il,16,98,μήτέ τις οὖν Τρώων θάνατον φύγοι ὅσσοι ἔασι
Il,16,99,μήτέ τις Ἀργείων νῶϊν δ’ἐκδῦμεν ὄλεθρον
Il,16,100,ὄφρ’ οἶοι Τροίης ἱερὰ κρήδεμνα λύωμεν
Il,16,101,ὣς οἳ μὲν τοιαῦτα πρὸς ἀλλήλους ἀγόρευον
Il,16,102,Αἴας δ’οὐκ ἔτ’ ἔμιμνε βιάζετο γὰρ βελέεσσι
Il,16,103,δάμνα μιν Ζηνός τε νόος καὶ Τρῶες ἀγαυοὶ
Il,16,104,βάλλοντες δεινὴν δὲ περὶ κροτάφοισι φαεινὴ
Il,16,105,πήληξ βαλλομένη καναχὴν ἔχε βάλλετο δ’αἰεὶ
Il,16,106,κὰπ φάλαρ’ εὐποίηθ’ ὃ δ’ἀριστερὸν ὦμον ἔκαμνεν
Il,16,107,ἔμπεδον αἰὲν ἔχων σάκος αἰόλον οὐδὲ δύναντο
Il,16,108,ἀμφ’ αὐτῷ πελεμίξαι ἐρείδοντες βελέεσσιν
Il,16,109,αἰεὶ δ’ἀργαλέῳ ἔχετ’ ἄσθματι κὰδ δέ οἱ ἱδρὼς
Il,16,110,πάντοθεν ἐκ μελέων πολὺς ἔρρεεν οὐδέ πῃ εἶχεν
Il,16,111,ἀμπνεῦσαι πάντῃ δὲ κακὸν κακῷ ἐστήρικτο
Il,16,112,ἔσπετε νῦν μοι Μοῦσαι Ὀλύμπια δώματ’ ἔχουσαι
Il,16,113,ὅππως δὴ πρῶτον πῦρ ἔμπεσε νηυσὶν Ἀχαιῶν
Il,16,114,Ἕκτωρ Αἴαντος δόρυ μείλινον ἄγχι παραστὰς
Il,16,115,πλῆξ’ ἄορι μεγάλῳ αἰχμῆς παρὰ καυλὸν ὄπισθεν
Il,16,116,ἀντικρὺ δ’ἀπάραξε τὸ μὲν Τελαμώνιος Αἴας
Il,16,117,πῆλ’ αὔτως ἐν χειρὶ κόλον δόρυ τῆλε δ’ἀπ’ αὐτοῦ
Il,16,118,αἰχμὴ χαλκείη χαμάδις βόμβησε πεσοῦσα
Il,16,119,γνῶ δ’Αἴας κατὰ θυμὸν ἀμύμονα ῥίγησέν τε
Il,16,120,ἔργα θεῶν ὅ ῥα πάγχυ μάχης ἐπὶ μήδεα κεῖρε
Il,16,121,Ζεὺς ὑψιβρεμέτης Τρώεσσι δὲ βούλετο νίκην
Il,16,122,χάζετο δ’ἐκ βελέων τοὶ δ’ἔμβαλον ἀκάματον πῦρ
Il,16,123,νηῒ θοῇ τῆς δ’αἶψα κατ’ ἀσβέστη κέχυτο φλόξ
Il,16,124,ὣς τὴν μὲν πρυμνὴν πῦρ ἄμφεπεν αὐτὰρ Ἀχιλλεὺς
Il,16,125,μηρὼ πληξάμενος Πατροκλῆα προσέειπεν
Il,16,126,ὄρσεο διογενὲς Πατρόκλεες ἱπποκέλευθε
Il,16,127,λεύσσω δὴ παρὰ νηυσὶ πυρὸς δηίοιο ἰωήν
Il,16,128,μὴ δὴ νῆας ἕλωσι καὶ οὐκέτι φυκτὰ πέλωνται
Il,16,129,δύσεο τεύχεα θᾶσσον ἐγὼ δέ κε λαὸν ἀγείρω
Il,16,130,ὣς φάτο Πάτροκλος δὲ κορύσσετο νώροπι χαλκῷ
Il,16,131,κνημῖδας μὲν πρῶτα περὶ κνήμῃσιν ἔθηκε
Il,16,132,καλάς ἀργυρέοισιν ἐπισφυρίοις ἀραρυίας
Il,16,133,δεύτερον αὖ θώρηκα περὶ στήθεσσιν ἔδυνε
Il,16,134,ποικίλον ἀστερόεντα ποδώκεος Αἰακίδαο
Il,16,135,ἀμφὶ δ’ἄρ’ ὤμοισιν βάλετο ξίφος ἀργυρόηλον
Il,16,136,χάλκεον αὐτὰρ ἔπειτα σάκος μέγα τε στιβαρόν τε
Il,16,137,κρατὶ δ’ἐπ’ ἰφθίμῳ κυνέην εὔτυκτον ἔθηκεν
Il,16,138,ἵππουριν δεινὸν δὲ λόφος καθύπερθεν ἔνευεν
Il,16,139,εἵλετο δ’ἄλκιμα δοῦρε τά οἱ παλάμηφιν ἀρήρει
Il,16,140,ἔγχος δ’οὐχ ἕλετ’ οἶον ἀμύμονος Αἰακίδαο
Il,16,141,βριθὺ μέγα στιβαρόν τὸ μὲν οὐ δύνατ’ ἄλλος Ἀχαιῶν
Il,16,142,πάλλειν ἀλλά μιν οἶος ἐπίστατο πῆλαι Ἀχιλλεὺς
Il,16,143,Πηλιάδα μελίην τὴν πατρὶ φίλῳ πόρε Χείρων
Il,16,144,Πηλίου ἐκ κορυφῆς φόνον ἔμμεναι ἡρώεσσιν
Il,16,145,ἵππους δ’Αὐτομέδοντα θοῶς ζευγνῦμεν ἄνωγε
Il,16,146,τὸν μετ’ Ἀχιλλῆα ῥηξήνορα τῖε μάλιστα
Il,16,147,πιστότατος δέ οἱ ἔσκε μάχῃ ἔνι μεῖναι ὁμοκλήν
Il,16,148,τῷ δὲ καὶ Αὐτομέδων ὕπαγε ζυγὸν ὠκέας ἵππους
Il,16,149,Ξάνθον καὶ Βαλίον τὼ ἅμα πνοιῇσι πετέσθην
Il,16,150,τοὺς ἔτεκε Ζεφύρῳ ἀνέμῳ Ἅρπυια Ποδάργη
Il,16,151,βοσκομένη λειμῶνι παρὰ ῥόον Ὠκεανοῖο
Il,16,152,ἐν δὲ παρηορίῃσιν ἀμύμονα Πήδασον ἵει
Il,16,153,τόν ῥά ποτ’ Ἠετίωνος ἑλὼν πόλιν ἤγαγ’ Ἀχιλλεύς
Il,16,154,ὃς καὶ θνητὸς ἐὼν ἕπεθ’ ἵπποις ἀθανάτοισι
Il,16,155,Μυρμιδόνας δ’ἄρ’ ἐποιχόμενος θώρηξεν Ἀχιλλεὺς
Il,16,156,πάντας ἀνὰ κλισίας σὺν τεύχεσιν οἳ δὲ λύκοι ὣς
Il,16,157,ὠμοφάγοι τοῖσίν τε περὶ φρεσὶν ἄσπετος ἀλκή
Il,16,158,οἵ τ’ἔλαφον κεραὸν μέγαν οὔρεσι δῃώσαντες
Il,16,159,δάπτουσιν πᾶσιν δὲ παρήϊον αἵματι φοινόν
Il,16,160,καί τ’ἀγεληδὸν ἴασιν ἀπὸ κρήνης μελανύδρου
Il,16,161,λάψοντες γλώσσῃσιν ἀραιῇσιν μέλαν ὕδωρ
Il,16,162,ἄκρον ἐρευγόμενοι φόνον αἵματος ἐν δέ τε θυμὸς
Il,16,163,στήθεσιν ἄτρομός ἐστι περιστένεται δέ τε γαστήρ
Il,16,164,τοῖοι Μυρμιδόνων ἡγήτορες ἠδὲ μέδοντες
Il,16,165,ἀμφ’ ἀγαθὸν θεράποντα ποδώκεος Αἰακίδαο
Il,16,166,ῥώοντ’ ἐν δ’ἄρα τοῖσιν ἀρήϊος ἵστατ’ Ἀχιλλεύς
Il,16,167,ὀτρύνων ἵππους τε καὶ ἀνέρας ἀσπιδιώτας
Il,16,168,πεντήκοντ’ ἦσαν νῆες θοαί ᾗσιν Ἀχιλλεὺς
Il,16,169,ἐς Τροίην ἡγεῖτο Διῒ φίλος ἐν δὲ ἑκάστῃ
Il,16,170,πεντήκοντ’ ἔσαν ἄνδρες ἐπὶ κληῖσιν ἑταῖροι
Il,16,171,πέντε δ’ἄρ’ ἡγεμόνας ποιήσατο τοῖς ἐπεποίθει
Il,16,172,σημαίνειν αὐτὸς δὲ μέγα κρατέων ἤνασσε
Il,16,173,τῆς μὲν ἰῆς στιχὸς ἦρχε Μενέσθιος αἰολοθώρηξ
Il,16,174,υἱὸς Σπερχειοῖο διιπετέος ποταμοῖο
Il,16,175,ὃν τέκε Πηλῆος θυγάτηρ καλὴ Πολυδώρη
Il,16,176,Σπερχειῷ ἀκάμαντι γυνὴ θεῷ εὐνηθεῖσα
Il,16,177,αὐτὰρ ἐπίκλησιν Βώρῳ Περιήρεος υἷι
Il,16,178,ὅς ῥ’ἀναφανδὸν ὄπυιε πορὼν ἀπερείσια ἕδνα
Il,16,179,τῆς δ’ἑτέρης Εὔδωρος ἀρήϊος ἡγεμόνευε
Il,16,180,παρθένιος τὸν ἔτικτε χορῷ καλὴ Πολυμήλη
Il,16,181,Φύλαντος θυγάτηρ τῆς δὲ κρατὺς ἀργεϊφόντης
Il,16,182,ἠράσατ’ ὀφθαλμοῖσιν ἰδὼν μετὰ μελπομένῃσιν
Il,16,183,ἐν χορῷ Ἀρτέμιδος χρυσηλακάτου κελαδεινῆς
Il,16,184,αὐτίκα δ’εἰς ὑπερῷ’ ἀναβὰς παρελέξατο λάθρῃ
Il,16,185,Ἑρμείας ἀκάκητα πόρεν δέ οἱ ἀγλαὸν υἱὸν
Il,16,186,Εὔδωρον πέρι μὲν θείειν ταχὺν ἠδὲ μαχητήν
Il,16,187,αὐτὰρ ἐπεὶ δὴ τόν γε μογοστόκος Εἰλείθυια
Il,16,188,ἐξάγαγε πρὸ φόως δὲ καὶ ἠελίου ἴδεν αὐγάς
Il,16,189,τὴν μὲν Ἐχεκλῆος κρατερὸν μένος Ἀκτορίδαο
Il,16,190,ἠγάγετο πρὸς δώματ’ ἐπεὶ πόρε μυρία ἕδνα
Il,16,191,τὸν δ’ὃ γέρων Φύλας εὖ ἔτρεφεν ἠδ’ ἀτίταλλεν
Il,16,192,ἀμφαγαπαζόμενος ὡς εἴ θ’ἑὸν υἱὸν ἐόντα
Il,16,193,τῆς δὲ τρίτης Πείσανδρος ἀρήϊος ἡγεμόνευε
Il,16,194,Μαιμαλίδης ὃς πᾶσι μετέπρεπε Μυρμιδόνεσσιν
Il,16,195,ἔγχεϊ μάρνασθαι μετὰ Πηλεΐωνος ἑταῖρον
Il,16,196,τῆς δὲ τετάρτης ἦρχε γέρων ἱππηλάτα Φοῖνιξ
Il,16,197,πέμπτης δ’Ἀλκιμέδων Λαέρκεος υἱὸς ἀμύμων
Il,16,198,αὐτὰρ ἐπεὶ δὴ πάντας ἅμ’ ἡγεμόνεσσιν Ἀχιλλεὺς
Il,16,199,στῆσεν ἐῢ κρίνας κρατερὸν δ’ἐπὶ μῦθον ἔτελλε
Il,16,200,Μυρμιδόνες μή τίς μοι ἀπειλάων λελαθέσθω
Il,16,201,ἃς ἐπὶ νηυσὶ θοῇσιν ἀπειλεῖτε Τρώεσσι
Il,16,202,πάνθ’ ὑπὸ μηνιθμόν καί μ’ᾐτιάασθε ἕκαστος
Il,16,203,σχέτλιε Πηλέος υἱὲ χόλῳ ἄρα σ’ἔτρεφε μήτηρ
Il,16,204,νηλεές ὃς παρὰ νηυσὶν ἔχεις ἀέκοντας ἑταίρους
Il,16,205,οἴκαδέ περ σὺν νηυσὶ νεώμεθα ποντοπόροισιν
Il,16,206,αὖτις ἐπεί ῥά τοι ὧδε κακὸς χόλος ἔμπεσε θυμῷ
Il,16,207,ταῦτά μ’ἀγειρόμενοι θάμ’ ἐβάζετε νῦν δὲ πέφανται
Il,16,208,φυλόπιδος μέγα ἔργον ἕης τὸ πρίν γ’ἐράασθε
Il,16,209,ἔνθά τις ἄλκιμον ἦτορ ἔχων Τρώεσσι μαχέσθω
Il,16,210,ὣς εἰπὼν ὄτρυνε μένος καὶ θυμὸν ἑκάστου
Il,16,211,μᾶλλον δὲ στίχες ἄρθεν ἐπεὶ βασιλῆος ἄκουσαν
Il,16,212,ὡς δ’ὅτε τοῖχον ἀνὴρ ἀράρῃ πυκινοῖσι λίθοισι
Il,16,213,δώματος ὑψηλοῖο βίας ἀνέμων ἀλεείνων
Il,16,214,ὣς ἄραρον κόρυθές τε καὶ ἀσπίδες ὀμφαλόεσσαι
Il,16,215,ἀσπὶς ἄρ’ ἀσπίδ’ ἔρειδε κόρυς κόρυν ἀνέρα δ’ἀνήρ
Il,16,216,ψαῦον δ’ἱππόκομοι κόρυθες λαμπροῖσι φάλοισι
Il,16,217,νευόντων ὡς πυκνοὶ ἐφέστασαν ἀλλήλοισι
Il,16,218,πάντων δὲ προπάροιθε δύ’ ἀνέρε θωρήσσοντο
Il,16,219,Πάτροκλός τε καὶ Αὐτομέδων ἕνα θυμὸν ἔχοντες
Il,16,220,πρόσθεν Μυρμιδόνων πολεμιζέμεν αὐτὰρ Ἀχιλλεὺς
Il,16,221,βῆ ῥ’ἴμεν ἐς κλισίην χηλοῦ δ’ἀπὸ πῶμ’ ἀνέῳγε
Il,16,222,καλῆς δαιδαλέης τήν οἱ Θέτις ἀργυρόπεζα
Il,16,223,θῆκ’ ἐπὶ νηὸς ἄγεσθαι ἐῢ πλήσασα χιτώνων
Il,16,224,χλαινάων τ’ἀνεμοσκεπέων οὔλων τε ταπήτων
Il,16,225,ἔνθα δέ οἱ δέπας ἔσκε τετυγμένον οὐδέ τις ἄλλος
Il,16,226,οὔτ’ ἀνδρῶν πίνεσκεν ἀπ’ αὐτοῦ αἴθοπα οἶνον
Il,16,227,οὔτέ τεῳ σπένδεσκε θεῶν ὅτε μὴ Διὶ πατρί
Il,16,228,τό ῥα τότ’ ἐκ χηλοῖο λαβὼν ἐκάθηρε θεείῳ
Il,16,229,πρῶτον ἔπειτα δ’ἔνιψ’ ὕδατος καλῇσι ῥοῇσι
Il,16,230,νίψατο δ’αὐτὸς χεῖρας ἀφύσσατο δ’αἴθοπα οἶνον
Il,16,231,εὔχετ’ ἔπειτα στὰς μέσῳ ἕρκεϊ λεῖβε δὲ οἶνον
Il,16,232,οὐρανὸν εἰσανιδών Δία δ’οὐ λάθε τερπικέραυνον
Il,16,233,Ζεῦ ἄνα Δωδωναῖε Πελασγικὲ τηλόθι ναίων
Il,16,234,Δωδώνης μεδέων δυσχειμέρου ἀμφὶ δὲ Σελλοὶ
Il,16,235,σοὶ ναίουσ’ ὑποφῆται ἀνιπτόποδες χαμαιεῦναι
Il,16,236,ἠμὲν δή ποτ’ ἐμὸν ἔπος ἔκλυες εὐξαμένοιο
Il,16,237,τίμησας μὲν ἐμέ μέγα δ’ἴψαο λαὸν Ἀχαιῶν
Il,16,238,ἠδ’ ἔτι καὶ νῦν μοι τόδ’ ἐπικρήηνον ἐέλδωρ
Il,16,239,αὐτὸς μὲν γὰρ ἐγὼ μενέω νηῶν ἐν ἀγῶνι
Il,16,240,ἀλλ’ ἕταρον πέμπω πολέσιν μετὰ Μυρμιδόνεσσι
Il,16,241,μάρνασθαι τῷ κῦδος ἅμα πρόες εὐρύοπα Ζεῦ
Il,16,242,θάρσυνον δέ οἱ ἦτορ ἐνὶ φρεσίν ὄφρα καὶ Ἕκτωρ
Il,16,243,εἴσεται ἤ ῥα καὶ οἶος ἐπίστηται πολεμίζειν
Il,16,244,ἡμέτερος θεράπων ἦ οἱ τότε χεῖρες ἄαπτοι
Il,16,245,μαίνονθ’ ὁππότ’ ἐγώ περ ἴω μετὰ μῶλον Ἄρηος
Il,16,246,αὐτὰρ ἐπεί κ’ἀπὸ ναῦφι μάχην ἐνοπήν τε δίηται
Il,16,247,ἀσκηθής μοι ἔπειτα θοὰς ἐπὶ νῆας ἵκοιτο
Il,16,248,τεύχεσί τε ξὺν πᾶσι καὶ ἀγχεμάχοις ἑτάροισιν
Il,16,249,ὣς ἔφατ’ εὐχόμενος τοῦ δ’ἔκλυε μητίετα Ζεύς
Il,16,250,τῷ δ’ἕτερον μὲν ἔδωκε πατήρ ἕτερον δ’ἀνένευσε
Il,16,251,νηῶν μέν οἱ ἀπώσασθαι πόλεμόν τε μάχην τε
Il,16,252,δῶκε σόον δ’ἀνένευσε μάχης ἐξαπονέεσθαι
Il,16,253,ἤτοι ὃ μὲν σπείσας τε καὶ εὐξάμενος Διὶ πατρὶ
Il,16,254,ἂψ κλισίην εἰσῆλθε δέπας δ’ἀπέθηκ’ ἐνὶ χηλῷ
Il,16,255,στῆ δὲ πάροιθ’ ἐλθὼν κλισίης ἔτι δ’ἤθελε θυμῷ
Il,16,256,εἰσιδέειν Τρώων καὶ Ἀχαιῶν φύλοπιν αἰνήν
Il,16,257,οἳ δ’ἅμα Πατρόκλῳ μεγαλήτορι θωρηχθέντες
Il,16,258,ἔστιχον ὄφρ’ ἐν Τρωσὶ μέγα φρονέοντες ὄρουσαν
Il,16,259,αὐτίκα δὲ σφήκεσσιν ἐοικότες ἐξεχέοντο
Il,16,260,εἰνοδίοις οὓς παῖδες ἐριδμαίνωσιν ἔθοντες
Il,16,261,αἰεὶ κερτομέοντες ὁδῷ ἔπι οἰκί’ ἔχοντας
Il,16,262,νηπίαχοι ξυνὸν δὲ κακὸν πολέεσσι τιθεῖσι
Il,16,263,τοὺς δ’εἴ περ παρά τίς τε κιὼν ἄνθρωπος ὁδίτης
Il,16,264,κινήσῃ ἀέκων οἳ δ’ἄλκιμον ἦτορ ἔχοντες
Il,16,265,πρόσσω πᾶς πέτεται καὶ ἀμύνει οἷσι τέκεσσι
Il,16,266,τῶν τότε Μυρμιδόνες κραδίην καὶ θυμὸν ἔχοντες
Il,16,267,ἐκ νηῶν ἐχέοντο βοὴ δ’ἄσβεστος ὀρώρει
Il,16,268,Πάτροκλος δ’ἑτάροισιν ἐκέκλετο μακρὸν ἀΰσας
Il,16,269,Μυρμιδόνες ἕταροι Πηληϊάδεω Ἀχιλῆος
Il,16,270,ἀνέρες ἔστε φίλοι μνήσασθε δὲ θούριδος ἀλκῆς
Il,16,271,ὡς ἂν Πηλεΐδην τιμήσομεν ὃς μέγ’ ἄριστος
Il,16,272,Ἀργείων παρὰ νηυσὶ καὶ ἀγχέμαχοι θεράποντες
Il,16,273,γνῷ δὲ καὶ Ἀτρεΐδης εὐρὺ κρείων Ἀγαμέμνων
Il,16,274,ἣν ἄτην ὅ τ’ἄριστον Ἀχαιῶν οὐδὲν ἔτισεν
Il,16,275,ὣς εἰπὼν ὄτρυνε μένος καὶ θυμὸν ἑκάστου
Il,16,276,ἐν δ’ἔπεσον Τρώεσσιν ἀολλέες ἀμφὶ δὲ νῆες
Il,16,277,σμερδαλέον κονάβησαν ἀϋσάντων ὑπ’ Ἀχαιῶν
Il,16,278,Τρῶες δ’ὡς εἴδοντο Μενοιτίου ἄλκιμον υἱὸν
Il,16,279,αὐτὸν καὶ θεράποντα σὺν ἔντεσι μαρμαίροντας
Il,16,280,πᾶσιν ὀρίνθη θυμός ἐκίνηθεν δὲ φάλαγγες
Il,16,281,ἐλπόμενοι παρὰ ναῦφι ποδώκεα Πηλεΐωνα
Il,16,282,μηνιθμὸν μὲν ἀπορρῖψαι φιλότητα δ’ἑλέσθαι
Il,16,283,πάπτηνεν δὲ ἕκαστος ὅπῃ φύγοι αἰπὺν ὄλεθρον
Il,16,284,Πάτροκλος δὲ πρῶτος ἀκόντισε δουρὶ φαεινῷ
Il,16,285,ἀντικρὺ κατὰ μέσσον ὅθι πλεῖστοι κλονέοντο
Il,16,286,νηῒ πάρα πρυμνῇ μεγαθύμου Πρωτεσιλάου
Il,16,287,καὶ βάλε Πυραίχμην ὃς Παίονας ἱπποκορυστὰς
Il,16,288,ἤγαγεν ἐξ Ἀμυδῶνος ἀπ’ Ἀξιοῦ εὐρὺ ῥέοντος
Il,16,289,τὸν βάλε δεξιὸν ὦμον ὃ δ’ὕπτιος ἐν κονίῃσι
Il,16,290,κάππεσεν οἰμώξας ἕταροι δέ μιν ἀμφεφόβηθεν
Il,16,291,Παίονες ἐν γὰρ Πάτροκλος φόβον ἧκεν ἅπασιν
Il,16,292,ἡγεμόνα κτείνας ὃς ἀριστεύεσκε μάχεσθαι
Il,16,293,ἐκ νηῶν δ’ἔλασεν κατὰ δ’ἔσβεσεν αἰθόμενον πῦρ
Il,16,294,ἡμιδαὴς δ’ἄρα νηῦς λίπετ’ αὐτόθι τοὶ δὲ φόβηθεν
Il,16,295,Τρῶες θεσπεσίῳ ὁμάδῳ Δαναοὶ δ’ἐπέχυντο
Il,16,296,νῆας ἀνὰ γλαφυράς ὅμαδος δ’ἀλίαστος ἐτύχθη
Il,16,297,ὡς δ’ὅτ’ ἀφ’ ὑψηλῆς κορυφῆς ὄρεος μεγάλοιο
Il,16,298,κινήσῃ πυκινὴν νεφέλην στεροπηγερέτα Ζεύς
Il,16,299,ἔκ τ’ἔφανεν πᾶσαι σκοπιαὶ καὶ πρώονες ἄκροι
Il,16,300,καὶ νάπαι οὐρανόθεν δ’ἄρ’ ὑπερράγη ἄσπετος αἰθήρ
Il,16,301,ὣς Δαναοὶ νηῶν μὲν ἀπωσάμενοι δήιον πῦρ*
Il,16,302,τυτθὸν ἀνέπνευσαν πολέμου δ’οὐ γίγνετ’ ἐρωή
Il,16,303,οὐ γάρ πώ τι Τρῶες ἀρηϊφίλων ὑπ’ Ἀχαιῶν
Il,16,304,προτροπάδην φοβέοντο μελαινάων ἀπὸ νηῶν
Il,16,305,ἀλλ’ ἔτ’ ἄρ’ ἀνθίσταντο νεῶν δ’ὑπόεικον ἀνάγκῃ
Il,16,306,ἔνθα δ’ἀνὴρ ἕλεν ἄνδρα κεδασθείσης ὑσμίνης
Il,16,307,ἡγεμόνων πρῶτος δὲ Μενοιτίου ἄλκιμος υἱὸς
Il,16,308,αὐτίκ’ ἄρα στρεφθέντος Ἀρηϊλύκου βάλε μηρὸν
Il,16,309,ἔγχεϊ ὀξυόεντι διὰ πρὸ δὲ χαλκὸν ἔλασσε
Il,16,310,ῥῆξεν δ’ὀστέον ἔγχος ὃ δὲ πρηνὴς ἐπὶ γαίῃ
Il,16,311,κάππεσ’ ἀτὰρ Μενέλαος ἀρήϊος οὖτα Θόαντα
Il,16,312,στέρνον γυμνωθέντα παρ’ ἀσπίδα λῦσε δὲ γυῖα
Il,16,313,Φυλεΐδης δ’Ἄμφικλον ἐφορμηθέντα δοκεύσας
Il,16,314,ἔφθη ὀρεξάμενος πρυμνὸν σκέλος ἔνθα πάχιστος
Il,16,315,μυὼν ἀνθρώπου πέλεται περὶ δ’ἔγχεος αἰχμῇ
Il,16,316,νεῦρα διεσχίσθη τὸν δὲ σκότος ὄσσε κάλυψε
Il,16,317,Νεστορίδαι δ’ὃ μὲν οὔτασ’ Ἀτύμνιον ὀξέϊ δουρὶ
Il,16,318,Ἀντίλοχος λαπάρης δὲ διήλασε χάλκεον ἔγχος
Il,16,319,ἤριπε δὲ προπάροιθε Μάρις δ’αὐτοσχεδὰ δουρὶ
Il,16,320,Ἀντιλόχῳ ἐπόρουσε κασιγνήτοιο χολωθεὶς
Il,16,321,στὰς πρόσθεν νέκυος τοῦ δ’ἀντίθεος Θρασυμήδης
Il,16,322,ἔφθη ὀρεξάμενος πρὶν οὐτάσαι οὐδ’ ἀφάμαρτεν
Il,16,323,ὦμον ἄφαρ πρυμνὸν δὲ βραχίονα δουρὸς ἀκωκὴ
Il,16,324,δρύψ’ ἀπὸ μυώνων ἀπὸ δ’ὀστέον ἄχρις ἄραξε
Il,16,325,δούπησεν δὲ πεσών κατὰ δὲ σκότος ὄσσε κάλυψεν
Il,16,326,ὣς τὼ μὲν δοιοῖσι κασιγνήτοισι δαμέντε
Il,16,327,βήτην εἰς Ἔρεβος Σαρπηδόνος ἐσθλοὶ ἑταῖροι
Il,16,328,υἷες ἀκοντισταὶ Ἀμισωδάρου ὅς ῥα Χίμαιραν
Il,16,329,θρέψεν ἀμαιμακέτην πολέσιν κακὸν ἀνθρώποισιν
Il,16,330,Αἴας δὲ Κλεόβουλον Ὀϊλιάδης ἐπορούσας
Il,16,331,ζωὸν ἕλε βλαφθέντα κατὰ κλόνον ἀλλά οἱ αὖθι
Il,16,332,λῦσε μένος πλήξας ξίφει αὐχένα κωπήεντι
Il,16,333,πᾶν δ’ὑπεθερμάνθη ξίφος αἵματι τὸν δὲ κατ’ ὄσσε
Il,16,334,ἔλλαβε πορφύρεος θάνατος καὶ μοῖρα κραταιή
Il,16,335,Πηνέλεως δὲ Λύκων τε συνέδραμον ἔγχεσι μὲν γὰρ
Il,16,336,ἤμβροτον ἀλλήλων μέλεον δ’ἠκόντισαν ἄμφω
Il,16,337,τὼ δ’αὖτις ξιφέεσσι συνέδραμον ἔνθα Λύκων μὲν
Il,16,338,ἱπποκόμου κόρυθος φάλον ἤλασεν ἀμφὶ δὲ καυλὸν
Il,16,339,φάσγανον ἐρραίσθη ὃ δ’ὑπ’ οὔατος αὐχένα θεῖνε
Il,16,340,Πηνέλεως πᾶν δ’εἴσω ἔδυ ξίφος ἔσχεθε δ’οἶον
Il,16,341,δέρμα παρηέρθη δὲ κάρη ὑπέλυντο δὲ γυῖα
Il,16,342,Μηριόνης δ’Ἀκάμαντα κιχεὶς ποσὶ καρπαλίμοισι
Il,16,343,νύξ’ ἵππων ἐπιβησόμενον κατὰ δεξιὸν ὦμον
Il,16,344,ἤριπε δ’ἐξ ὀχέων κατὰ δ’ὀφθαλμῶν κέχυτ’ ἀχλύς
Il,16,345,Ἰδομενεὺς δ’Ἐρύμαντα κατὰ στόμα νηλέϊ χαλκῷ
Il,16,346,νύξε τὸ δ’ἀντικρὺ δόρυ χάλκεον ἐξεπέρησε
Il,16,347,νέρθεν ὑπ’ ἐγκεφάλοιο κέασσε δ’ἄρ’ ὀστέα λευκά
Il,16,348,ἐκ δ’ἐτίναχθεν ὀδόντες ἐνέπλησθεν δέ οἱ ἄμφω
Il,16,349,αἵματος ὀφθαλμοί τὸ δ’ἀνὰ στόμα καὶ κατὰ ῥῖνας
Il,16,350,πρῆσε χανών θανάτου δὲ μέλαν νέφος ἀμφεκάλυψεν
Il,16,351,οὗτοι ἄρ’ ἡγεμόνες Δαναῶν ἕλον ἄνδρα ἕκαστος
Il,16,352,ὡς δὲ λύκοι ἄρνεσσιν ἐπέχραον ἢ ἐρίφοισι
Il,16,353,σίνται ὑπ’ ἐκ μήλων αἱρεύμενοι αἵ τ’ἐν ὄρεσσι
Il,16,354,ποιμένος ἀφραδίῃσι διέτμαγεν οἳ δὲ ἰδόντες
Il,16,355,αἶψα διαρπάζουσιν ἀνάλκιδα θυμὸν ἐχούσας
Il,16,356,ὣς Δαναοὶ Τρώεσσιν ἐπέχραον οἳ δὲ φόβοιο
Il,16,357,δυσκελάδου μνήσαντο λάθοντο δὲ θούριδος ἀλκῆς
Il,16,358,Αἴας δ’ὃ μέγας αἰὲν ἐφ’ Ἕκτορι χαλκοκορυστῇ
Il,16,359,ἵετ’ ἀκοντίσσαι ὃ δὲ ἰδρείῃ πολέμοιο
Il,16,360,ἀσπίδι ταυρείῃ κεκαλυμμένος εὐρέας ὤμους
Il,16,361,σκέπτετ’ ὀϊστῶν τε ῥοῖζον καὶ δοῦπον ἀκόντων
Il,16,362,ἦ μὲν δὴ γίγνωσκε μάχης ἑτεραλκέα νίκην
Il,16,363,ἀλλὰ καὶ ὧς ἀνέμιμνε σάω δ’ἐρίηρας ἑταίρους
Il,16,364,ὡς δ’ὅτ’ ἀπ’ Οὐλύμπου νέφος ἔρχεται οὐρανὸν εἴσω
Il,16,365,αἰθέρος ἐκ δίης ὅτε τε Ζεὺς λαίλαπα τείνῃ
Il,16,366,ὣς τῶν ἐκ νηῶν γένετο ἰαχή τε φόβος τε
Il,16,367,οὐδὲ κατὰ μοῖραν πέραον πάλιν Ἕκτορα δ’ἵπποι
Il,16,368,ἔκφερον ὠκύποδες σὺν τεύχεσι λεῖπε δὲ λαὸν
Il,16,369,Τρωϊκόν οὓς ἀέκοντας ὀρυκτὴ τάφρος ἔρυκε
Il,16,370,πολλοὶ δ’ἐν τάφρῳ ἐρυσάρματες ὠκέες ἵπποι
Il,16,371,ἄξαντ’ ἐν πρώτῳ ῥυμῷ λίπον ἅρματ’ ἀνάκτων
Il,16,372,Πάτροκλος δ’ἕπετο σφεδανὸν Δαναοῖσι κελεύων
Il,16,373,Τρωσὶ κακὰ φρονέων οἳ δὲ ἰαχῇ τε φόβῳ τε
Il,16,374,πάσας πλῆσαν ὁδούς ἐπεὶ ἂρ τμάγεν ὕψι δ’ἀέλλη
Il,16,375,σκίδναθ’ ὑπὸ νεφέων τανύοντο δὲ μώνυχες ἵπποι
Il,16,376,ἄψορρον προτὶ ἄστυ νεῶν ἄπο καὶ κλισιάων
Il,16,377,Πάτροκλος δ’ᾗ πλεῖστον ὀρινόμενον ἴδε λαόν
Il,16,378,τῇ ῥ’ἔχ’ ὁμοκλήσας ὑπὸ δ’ἄξοσι φῶτες ἔπιπτον
Il,16,379,πρηνέες ἐξ ὀχέων δίφροι δ’ἀνακυμβαλίαζον
Il,16,380,ἀντικρὺ δ’ἄρα τάφρον ὑπέρθορον ὠκέες ἵπποι
Il,16,381,ἄμβροτοι οὓς Πηλῆϊ θεοὶ δόσαν ἀγλαὰ δῶρα
Il,16,382,πρόσσω ἱέμενοι ἐπὶ δ’Ἕκτορι κέκλετο θυμός
Il,16,383,ἵετο γὰρ βαλέειν τὸν δ’ἔκφερον ὠκέες ἵπποι
Il,16,384,ὡς δ’ὑπὸ λαίλαπι πᾶσα κελαινὴ βέβριθε χθὼν
Il,16,385,ἤματ’ ὀπωρινῷ ὅτε λαβρότατον χέει ὕδωρ
Il,16,386,Ζεύς ὅτε δή ῥ’ἄνδρεσσι κοτεσσάμενος χαλεπήνῃ
Il,16,387,οἳ βίῃ εἰν ἀγορῇ σκολιὰς κρίνωσι θέμιστας
Il,16,388,ἐκ δὲ δίκην ἐλάσωσι θεῶν ὄπιν οὐκ ἀλέγοντες
Il,16,389,τῶν δέ τε πάντες μὲν ποταμοὶ πλήθουσι ῥέοντες
Il,16,390,πολλὰς δὲ κλιτῦς τότ’ ἀποτμήγουσι χαράδραι
Il,16,391,ἐς δ’ἅλα πορφυρέην μεγάλα στενάχουσι ῥέουσαι
Il,16,392,ἐξ ὀρέων ἐπικάρ μινύθει δέ τε ἔργ’ ἀνθρώπων
Il,16,393,ὣς ἵπποι Τρῳαὶ μεγάλα στενάχοντο θέουσαι
Il,16,394,Πάτροκλος δ’ἐπεὶ οὖν πρώτας ἐπέκερσε φάλαγγας
Il,16,395,ἂψ ἐπὶ νῆας ἔεργε παλιμπετές οὐδὲ πόληος
Il,16,396,εἴα ἱεμένους ἐπιβαινέμεν ἀλλὰ μεσηγὺ
Il,16,397,νηῶν καὶ ποταμοῦ καὶ τείχεος ὑψηλοῖο
Il,16,398,κτεῖνε μεταΐσσων πολέων δ’ἀπετίνυτο ποινήν
Il,16,399,ἔνθ’ ἤτοι Πρόνοον πρῶτον βάλε δουρὶ φαεινῷ
Il,16,400,στέρνον γυμνωθέντα παρ’ ἀσπίδα λῦσε δὲ γυῖα
Il,16,401,δούπησεν δὲ πεσών ὃ δὲ Θέστορα Ἤνοπος υἱὸν
Il,16,402,δεύτερον ὁρμηθείς ὃ μὲν εὐξέστῳ ἐνὶ δίφρῳ
Il,16,403,ἧστο ἀλείς ἐκ γὰρ πλήγη φρένας ἐκ δ’ἄρα χειρῶν
Il,16,404,ἡνία ἠΐχθησαν ὃ δ’ἔγχεϊ νύξε παραστὰς
Il,16,405,γναθμὸν δεξιτερόν διὰ δ’αὐτοῦ πεῖρεν ὀδόντων
Il,16,406,ἕλκε δὲ δουρὸς ἑλὼν ὑπὲρ ἄντυγος ὡς ὅτε τις φὼς
Il,16,407,πέτρῃ ἔπι προβλῆτι καθήμενος ἱερὸν ἰχθὺν
Il,16,408,ἐκ πόντοιο θύραζε λίνῳ καὶ ἤνοπι χαλκῷ
Il,16,409,ὣς ἕλκ’ ἐκ δίφροιο κεχηνότα δουρὶ φαεινῷ
Il,16,410,κὰδ δ’ἄρ’ ἐπὶ στόμ’ ἔωσε πεσόντα δέ μιν λίπε θυμός
Il,16,411,αὐτὰρ ἔπειτ’ Ἐρύλαον ἐπεσσύμενον βάλε πέτρῳ
Il,16,412,μέσσην κὰκ κεφαλήν ἣ δ’ἄνδιχα πᾶσα κεάσθη
Il,16,413,ἐν κόρυθι βριαρῇ ὃ δ’ἄρα πρηνὴς ἐπὶ γαίῃ
Il,16,414,κάππεσεν ἀμφὶ δέ μιν θάνατος χύτο θυμοραϊστής
Il,16,415,αὐτὰρ ἔπειτ’ Ἐρύμαντα καὶ Ἀμφοτερὸν καὶ Ἐπάλτην
Il,16,416,Τληπόλεμόν τε Δαμαστορίδην Ἐχίον τε Πύριν τε
Il,16,417,Ἰφέα τ’Εὔιππόν τε καὶ Ἀργεάδην Πολύμηλον
Il,16,418,πάντας ἐπασσυτέρους πέλασε χθονὶ πουλυβοτείρῃ
Il,16,419,Σαρπηδὼν δ’ὡς οὖν ἴδ’ ἀμιτροχίτωνας ἑταίρους
Il,16,420,χέρσ’ ὕπο Πατρόκλοιο Μενοιτιάδαο δαμέντας
Il,16,421,κέκλετ’ ἄρ’ ἀντιθέοισι καθαπτόμενος Λυκίοισιν
Il,16,422,αἰδὼς ὦ Λύκιοι πόσε φεύγετε; νῦν θοοὶ ἔστε
Il,16,423,ἀντήσω γὰρ ἐγὼ τοῦδ’ ἀνέρος ὄφρα δαείω
Il,16,424,ὅς τις ὅδε κρατέει καὶ δὴ κακὰ πολλὰ ἔοργε
Il,16,425,Τρῶας ἐπεὶ πολλῶν τε καὶ ἐσθλῶν γούνατ’ ἔλυσεν
Il,16,426,ἦ ῥα καὶ ἐξ ὀχέων σὺν τεύχεσιν ἆλτο χαμᾶζε
Il,16,427,Πάτροκλος δ’ἑτέρωθεν ἐπεὶ ἴδεν ἔκθορε δίφρου
Il,16,428,οἳ δ’ὥς τ’αἰγυπιοὶ γαμψώνυχες ἀγκυλοχεῖλαι
Il,16,429,πέτρῃ ἐφ’ ὑψηλῇ μεγάλα κλάζοντε μάχωνται
Il,16,430,ὣς οἳ κεκλήγοντες ἐπ’ ἀλλήλοισιν ὄρουσαν
Il,16,431,τοὺς δὲ ἰδὼν ἐλέησε Κρόνου πάϊς ἀγκυλομήτεω
Il,16,432,Ἥρην δὲ προσέειπε κασιγνήτην ἄλοχόν τε
Il,16,433,ὤ μοι ἐγών ὅ τέ μοι Σαρπηδόνα φίλτατον ἀνδρῶν
Il,16,434,μοῖρ’ ὑπὸ Πατρόκλοιο Μενοιτιάδαο δαμῆναι
Il,16,435,διχθὰ δέ μοι κραδίη μέμονε φρεσὶν ὁρμαίνοντι
Il,16,436,ἤ μιν ζωὸν ἐόντα μάχης ἄπο δακρυοέσσης
Il,16,437,θείω ἀναρπάξας Λυκίης ἐν πίονι δήμῳ
Il,16,438,ἦ ἤδη ὑπὸ χερσὶ Μενοιτιάδαο δαμάσσω
Il,16,439,τὸν δ’ἠμείβετ’ ἔπειτα βοῶπις πότνια Ἥρη
Il,16,440,αἰνότατε Κρονίδη ποῖον τὸν μῦθον ἔειπες
Il,16,441,ἄνδρα θνητὸν ἐόντα πάλαι πεπρωμένον αἴσῃ
Il,16,442,ἂψ ἐθέλεις θανάτοιο δυσηχέος ἐξαναλῦσαι;
Il,16,443,ἔρδ’ ἀτὰρ οὔ τοι πάντες ἐπαινέομεν θεοὶ ἄλλοι
Il,16,444,ἄλλο δέ τοι ἐρέω σὺ δ’ἐνὶ φρεσὶ βάλλεο σῇσιν
Il,16,445,αἴ κε ζὼν πέμψῃς Σαρπηδόνα ὃν δὲ δόμον δέ
Il,16,446,φράζεο μή τις ἔπειτα θεῶν ἐθέλῃσι καὶ ἄλλος
Il,16,447,πέμπειν ὃν φίλον υἱὸν ἀπὸ κρατερῆς ὑσμίνης
Il,16,448,πολλοὶ γὰρ περὶ ἄστυ μέγα Πριάμοιο μάχονται
Il,16,449,υἱέες ἀθανάτων τοῖσιν κότον αἰνὸν ἐνήσεις
Il,16,450,ἀλλ’ εἴ τοι φίλος ἐστί τεὸν δ’ὀλοφύρεται ἦτορ
Il,16,451,ἤτοι μέν μιν ἔασον ἐνὶ κρατερῇ ὑσμίνῃ
Il,16,452,χέρσ’ ὕπο Πατρόκλοιο Μενοιτιάδαο δαμῆναι
Il,16,453,αὐτὰρ ἐπὴν δὴ τόν γε λίπῃ ψυχή τε καὶ αἰών
Il,16,454,πέμπειν μιν θάνατόν τε φέρειν καὶ νήδυμον ὕπνον
Il,16,455,εἰς ὅ κε δὴ Λυκίης εὐρείης δῆμον ἵκωνται
Il,16,456,ἔνθά ἑ ταρχύσουσι κασίγνητοί τε ἔται τε
Il,16,457,τύμβῳ τε στήλῃ τε τὸ γὰρ γέρας ἐστὶ θανόντων
Il,16,458,ὣς ἔφατ’ οὐδ’ ἀπίθησε πατὴρ ἀνδρῶν τε θεῶν τε
Il,16,459,αἱματοέσσας δὲ ψιάδας κατέχευεν ἔραζε
Il,16,460,παῖδα φίλον τιμῶν τόν οἱ Πάτροκλος ἔμελλε
Il,16,461,φθίσειν ἐν Τροίῃ ἐριβώλακι τηλόθι πάτρης
Il,16,462,οἳ δ’ὅτε δὴ σχεδὸν ἦσαν ἐπ’ ἀλλήλοισιν ἰόντες
Il,16,463,ἔνθ’ ἤτοι Πάτροκλος ἀγακλειτὸν Θρασύμηλον
Il,16,464,ὅς ῥ’ἠῢς θεράπων Σαρπηδόνος ἦεν ἄνακτος
Il,16,465,τὸν βάλε νείαιραν κατὰ γαστέρα λῦσε δὲ γυῖα
Il,16,466,Σαρπηδὼν δ’αὐτοῦ μὲν ἀπήμβροτε δουρὶ φαεινῷ
Il,16,467,δεύτερον ὁρμηθείς ὃ δὲ Πήδασον οὔτασεν ἵππον
Il,16,468,ἔγχεϊ δεξιὸν ὦμον ὃ δ’ἔβραχε θυμὸν ἀΐσθων
Il,16,469,κὰδ δ’ἔπεσ’ ἐν κονίῃσι μακών ἀπὸ δ’ἔπτατο θυμός
Il,16,470,τὼ δὲ διαστήτην κρίκε δὲ ζυγόν ἡνία δέ σφι
Il,16,471,σύγχυτ’ ἐπεὶ δὴ κεῖτο παρήορος ἐν κονίῃσι
Il,16,472,τοῖο μὲν Αὐτομέδων δουρικλυτὸς εὕρετο τέκμωρ
Il,16,473,σπασσάμενος τανύηκες ἄορ παχέος παρὰ μηροῦ
Il,16,474,ἀΐξας ἀπέκοψε παρήορον οὐδ’ ἐμάτησε
Il,16,475,τὼ δ’ἰθυνθήτην ἐν δὲ ῥυτῆρσι τάνυσθεν
Il,16,476,τὼ δ’αὖτις συνίτην ἔριδος πέρι θυμοβόροιο
Il,16,477,ἔνθ’ αὖ Σαρπηδὼν μὲν ἀπήμβροτε δουρὶ φαεινῷ
Il,16,478,Πατρόκλου δ’ὑπὲρ ὦμον ἀριστερὸν ἤλυθ’ ἀκωκὴ
Il,16,479,ἔγχεος οὐδ’ ἔβαλ’ αὐτόν ὃ δ’ὕστερος ὄρνυτο χαλκῷ
Il,16,480,Πάτροκλος τοῦ δ’οὐχ ἅλιον βέλος ἔκφυγε χειρός
Il,16,481,ἀλλ’ ἔβαλ’ ἔνθ’ ἄρα τε φρένες ἔρχαται ἀμφ’ ἁδινὸν κῆρ
Il,16,482,ἤριπε δ’ὡς ὅτε τις δρῦς ἤριπεν ἢ ἀχερωῒς
Il,16,483,ἠὲ πίτυς βλωθρή τήν τ’οὔρεσι τέκτονες ἄνδρες
Il,16,484,ἐξέταμον πελέκεσσι νεήκεσι νήϊον εἶναι
Il,16,485,ὣς ὃ πρόσθ’ ἵππων καὶ δίφρου κεῖτο τανυσθεὶς
Il,16,486,βεβρυχὼς κόνιος δεδραγμένος αἱματοέσσης
Il,16,487,ἠΰτε ταῦρον ἔπεφνε λέων ἀγέληφι μετελθὼν
Il,16,488,αἴθωνα μεγάθυμον ἐν εἰλιπόδεσσι βόεσσι
Il,16,489,ὤλετό τε στενάχων ὑπὸ γαμφηλῇσι λέοντος
Il,16,490,ὣς ὑπὸ Πατρόκλῳ Λυκίων ἀγὸς ἀσπιστάων
Il,16,491,κτεινόμενος μενέαινε φίλον δ’ὀνόμηνεν ἑταῖρον
Il,16,492,Γλαῦκε πέπον πολεμιστὰ μετ’ ἀνδράσι νῦν σε μάλα χρὴ
Il,16,493,αἰχμητήν τ’ἔμεναι καὶ θαρσαλέον πολεμιστήν
Il,16,494,νῦν τοι ἐελδέσθω πόλεμος κακός εἰ θοός ἐσσι
Il,16,495,πρῶτα μὲν ὄτρυνον Λυκίων ἡγήτορας ἄνδρας
Il,16,496,πάντῃ ἐποιχόμενος Σαρπηδόνος ἀμφιμάχεσθαι
Il,16,497,αὐτὰρ ἔπειτα καὶ αὐτὸς ἐμεῦ πέρι μάρναο χαλκῷ
Il,16,498,σοὶ γὰρ ἐγὼ καὶ ἔπειτα κατηφείη καὶ ὄνειδος
Il,16,499,ἔσσομαι ἤματα πάντα διαμπερές εἴ κέ μ’Ἀχαιοὶ
Il,16,500,τεύχεα συλήσωσι νεῶν ἐν ἀγῶνι πεσόντα
Il,16,501,ἀλλ’ ἔχεο κρατερῶς ὄτρυνε δὲ λαὸν ἅπαντα
Il,16,502,ὣς ἄρα μιν εἰπόντα τέλος θανάτοιο κάλυψεν
Il,16,503,ὀφθαλμοὺς ῥῖνάς θ’ὃ δὲ λὰξ ἐν στήθεσι βαίνων
Il,16,504,ἐκ χροὸς ἕλκε δόρυ προτὶ δὲ φρένες αὐτῷ ἕποντο
Il,16,505,τοῖο δ’ἅμα ψυχήν τε καὶ ἔγχεος ἐξέρυσ’ αἰχμήν
Il,16,506,Μυρμιδόνες δ’αὐτοῦ σχέθον ἵππους φυσιόωντας
Il,16,507,ἱεμένους φοβέεσθαι ἐπεὶ λίπον ἅρματ’ ἀνάκτων
Il,16,508,Γλαύκῳ δ’αἰνὸν ἄχος γένετο φθογγῆς ἀΐοντι
Il,16,509,ὠρίνθη δέ οἱ ἦτορ ὅ τ’οὐ δύνατο προσαμῦναι
Il,16,510,χειρὶ δ’ἑλὼν ἐπίεζε βραχίονα τεῖρε γὰρ αὐτὸν
Il,16,511,ἕλκος ὃ δή μιν Τεῦκρος ἐπεσσύμενον βάλεν ἰῷ
Il,16,512,τείχεος ὑψηλοῖο ἀρὴν ἑτάροισιν ἀμύνων
Il,16,513,εὐχόμενος δ’ἄρα εἶπεν ἑκηβόλῳ Ἀπόλλωνι
Il,16,514,κλῦθι ἄναξ ὅς που Λυκίης ἐν πίονι δήμῳ
Il,16,515,εἲς ἢ ἐνὶ Τροίῃ δύνασαι δὲ σὺ πάντοσ’ ἀκούειν
Il,16,516,ἀνέρι κηδομένῳ ὡς νῦν ἐμὲ κῆδος ἱκάνει
Il,16,517,ἕλκος μὲν γὰρ ἔχω τόδε καρτερόν ἀμφὶ δέ μοι χεὶρ
Il,16,518,ὀξείῃς ὀδύνῃσιν ἐλήλαται οὐδέ μοι αἷμα
Il,16,519,τερσῆναι δύναται βαρύθει δέ μοι ὦμος ὑπ’ αὐτοῦ
Il,16,520,ἔγχος δ’οὐ δύναμαι σχεῖν ἔμπεδον οὐδὲ μάχεσθαι
Il,16,521,ἐλθὼν δυσμενέεσσιν ἀνὴρ δ’ὤριστος ὄλωλε
Il,16,522,Σαρπηδὼν Διὸς υἱός ὃ δ’οὐ οὗ παιδὸς ἀμύνει
Il,16,523,ἀλλὰ σύ πέρ μοι ἄναξ τόδε καρτερὸν ἕλκος ἄκεσσαι
Il,16,524,κοίμησον δ’ὀδύνας δὸς δὲ κράτος ὄφρ’ ἑτάροισι
Il,16,525,κεκλόμενος Λυκίοισιν ἐποτρύνω πολεμίζειν
Il,16,526,αὐτός τ’ἀμφὶ νέκυι κατατεθνηῶτι μάχωμαι
Il,16,527,ὣς ἔφατ’ εὐχόμενος τοῦ δ’ἔκλυε Φοῖβος Ἀπόλλων
Il,16,528,αὐτίκα παῦσ’ ὀδύνας ἀπὸ δ’ἕλκεος ἀργαλέοιο
Il,16,529,αἷμα μέλαν τέρσηνε μένος δέ οἱ ἔμβαλε θυμῷ
Il,16,530,Γλαῦκος δ’ἔγνω ᾗσιν ἐνὶ φρεσὶ γήθησέν τε
Il,16,531,ὅττί οἱ ὦκ’ ἤκουσε μέγας θεὸς εὐξαμένοιο
Il,16,532,πρῶτα μὲν ὄτρυνεν Λυκίων ἡγήτορας ἄνδρας
Il,16,533,πάντῃ ἐποιχόμενος Σαρπηδόνος ἀμφιμάχεσθαι
Il,16,534,αὐτὰρ ἔπειτα μετὰ Τρῶας κίε μακρὰ βιβάσθων
Il,16,535,Πουλυδάμαντ’ ἔπι Πανθοΐδην καὶ Ἀγήνορα δῖον
Il,16,536,βῆ δὲ μετ’ Αἰνείαν τε καὶ Ἕκτορα χαλκοκορυστήν
Il,16,537,ἀγχοῦ δ’ἱστάμενος ἔπεα πτερόεντα προσηύδα
Il,16,538,Ἕκτορ νῦν δὴ πάγχυ λελασμένος εἰς ἐπικούρων
Il,16,539,οἳ σέθεν εἵνεκα τῆλε φίλων καὶ πατρίδος αἴης
Il,16,540,θυμὸν ἀποφθινύθουσι σὺ δ’οὐκ ἐθέλεις ἐπαμύνειν
Il,16,541,κεῖται Σαρπηδὼν Λυκίων ἀγὸς ἀσπιστάων
Il,16,542,ὃς Λυκίην εἴρυτο δίκῃσί τε καὶ σθένεϊ ᾧ
Il,16,543,τὸν δ’ὑπὸ Πατρόκλῳ δάμασ’ ἔγχεϊ χάλκεος Ἄρης
Il,16,544,ἀλλὰ φίλοι πάρστητε νεμεσσήθητε δὲ θυμῷ
Il,16,545,μὴ ἀπὸ τεύχε’ ἕλωνται ἀεικίσσωσι δὲ νεκρὸν
Il,16,546,Μυρμιδόνες Δαναῶν κεχολωμένοι ὅσσοι ὄλοντο
Il,16,547,τοὺς ἐπὶ νηυσὶ θοῇσιν ἐπέφνομεν ἐγχείῃσιν
Il,16,548,ὣς ἔφατο Τρῶας δὲ κατὰ κρῆθεν λάβε πένθος
Il,16,549,ἄσχετον οὐκ ἐπιεικτόν ἐπεί σφισιν ἕρμα πόληος
Il,16,550,ἔσκε καὶ ἀλλοδαπός περ ἐών πολέες γὰρ ἅμ’ αὐτῷ
Il,16,551,λαοὶ ἕποντ’ ἐν δ’αὐτὸς ἀριστεύεσκε μάχεσθαι
Il,16,552,βὰν δ’ἰθὺς Δαναῶν λελιημένοι ἦρχε δ’ἄρά σφιν
Il,16,553,Ἕκτωρ χωόμενος Σαρπηδόνος αὐτὰρ Ἀχαιοὺς
Il,16,554,ὦρσε Μενοιτιάδεω Πατροκλῆος λάσιον κῆρ
Il,16,555,Αἴαντε πρώτω προσέφη μεμαῶτε καὶ αὐτώ
Il,16,556,Αἴαντε νῦν σφῶϊν ἀμύνεσθαι φίλον ἔστω
Il,16,557,οἷοί περ πάρος ἦτε μετ’ ἀνδράσιν ἢ καὶ ἀρείους
Il,16,558,κεῖται ἀνὴρ ὃς πρῶτος ἐσήλατο τεῖχος Ἀχαιῶν
Il,16,559,Σαρπηδών ἀλλ’ εἴ μιν ἀεικισσαίμεθ’ ἑλόντες
Il,16,560,τεύχεά τ’ὤμοιιν ἀφελοίμεθα καί τιν’ ἑταίρων
Il,16,561,αὐτοῦ ἀμυνομένων δαμασαίμεθα νηλέϊ χαλκῷ
Il,16,562,ὣς ἔφαθ’ οἳ δὲ καὶ αὐτοὶ ἀλέξασθαι μενέαινον
Il,16,563,οἳ δ’ἐπεὶ ἀμφοτέρωθεν ἐκαρτύναντο φάλαγγας
Il,16,564,Τρῶες καὶ Λύκιοι καὶ Μυρμιδόνες καὶ Ἀχαιοί
Il,16,565,σύμβαλον ἀμφὶ νέκυι κατατεθνηῶτι μάχεσθαι
Il,16,566,δεινὸν ἀΰσαντες μέγα δ’ἔβραχε τεύχεα φωτῶν
Il,16,567,Ζεὺς δ’ἐπὶ νύκτ’ ὀλοὴν τάνυσε κρατερῇ ὑσμίνῃ
Il,16,568,ὄφρα φίλῳ περὶ παιδὶ μάχης ὀλοὸς πόνος εἴη
Il,16,569,ὦσαν δὲ πρότεροι Τρῶες ἑλίκωπας Ἀχαιούς
Il,16,570,βλῆτο γὰρ οὔ τι κάκιστος ἀνὴρ μετὰ Μυρμιδόνεσσιν
Il,16,571,υἱὸς Ἀγακλῆος μεγαθύμου δῖος Ἐπειγεύς
Il,16,572,ὅς ῥ’ἐν Βουδείῳ εὖ ναιομένῳ ἤνασσε
Il,16,573,τὸ πρίν ἀτὰρ τότε γ’ἐσθλὸν ἀνεψιὸν ἐξεναρίξας
Il,16,574,ἐς Πηλῆ’ ἱκέτευσε καὶ ἐς Θέτιν ἀργυρόπεζαν
Il,16,575,οἳ δ’ἅμ’ Ἀχιλλῆϊ ῥηξήνορι πέμπον ἕπεσθαι
Il,16,576,Ἴλιον εἰς εὔπωλον ἵνα Τρώεσσι μάχοιτο
Il,16,577,τόν ῥα τόθ’ ἁπτόμενον νέκυος βάλε φαίδιμος Ἕκτωρ
Il,16,578,χερμαδίῳ κεφαλήν ἣ δ’ἄνδιχα πᾶσα κεάσθη
Il,16,579,ἐν κόρυθι βριαρῇ ὃ δ’ἄρα πρηνὴς ἐπὶ νεκρῷ
Il,16,580,κάππεσεν ἀμφὶ δέ μιν θάνατος χύτο θυμοραϊστής
Il,16,581,Πατρόκλῳ δ’ἄρ’ ἄχος γένετο φθιμένου ἑτάροιο
Il,16,582,ἴθυσεν δὲ διὰ προμάχων ἴρηκι ἐοικὼς
Il,16,583,ὠκέϊ ὅς τ’ἐφόβησε κολοιούς τε ψῆράς τε
Il,16,584,ὣς ἰθὺς Λυκίων Πατρόκλεες ἱπποκέλευθε
Il,16,585,ἔσσυο καὶ Τρώων κεχόλωσο δὲ κῆρ ἑτάροιο
Il,16,586,καί ῥ’ἔβαλε Σθενέλαον Ἰθαιμένεος φίλον υἱὸν
Il,16,587,αὐχένα χερμαδίῳ ῥῆξεν δ’ἀπὸ τοῖο τένοντας
Il,16,588,χώρησαν δ’ὑπό τε πρόμαχοι καὶ φαίδιμος Ἕκτωρ
Il,16,589,ὅσση δ’αἰγανέης ῥιπὴ ταναοῖο τέτυκται
Il,16,590,ἥν ῥά τ’ἀνὴρ ἀφέῃ πειρώμενος ἢ ἐν ἀέθλῳ
Il,16,591,ἠὲ καὶ ἐν πολέμῳ δηίων ὕπο θυμοραϊστέων
Il,16,592,τόσσον ἐχώρησαν Τρῶες ὤσαντο δ’Ἀχαιοί
Il,16,593,Γλαῦκος δὲ πρῶτος Λυκίων ἀγὸς ἀσπιστάων
Il,16,594,ἐτράπετ’ ἔκτεινεν δὲ Βαθυκλῆα μεγάθυμον
Il,16,595,Χάλκωνος φίλον υἱόν ὃς Ἑλλάδι οἰκία ναίων
Il,16,596,ὄλβῳ τε πλούτῳ τε μετέπρεπε Μυρμιδόνεσσι
Il,16,597,τὸν μὲν ἄρα Γλαῦκος στῆθος μέσον οὔτασε δουρὶ
Il,16,598,στρεφθεὶς ἐξαπίνης ὅτε μιν κατέμαρπτε διώκων
Il,16,599,δούπησεν δὲ πεσών πυκινὸν δ’ἄχος ἔλλαβ’ Ἀχαιούς
Il,16,600,ὡς ἔπεσ’ ἐσθλὸς ἀνήρ μέγα δὲ Τρῶες κεχάροντο
Il,16,601,στὰν δ’ἀμφ’ αὐτὸν ἰόντες ἀολλέες οὐδ’ ἄρ’ Ἀχαιοὶ
Il,16,602,ἀλκῆς ἐξελάθοντο μένος δ’ἰθὺς φέρον αὐτῶν
Il,16,603,ἔνθ’ αὖ Μηριόνης Τρώων ἕλεν ἄνδρα κορυστὴν
Il,16,604,Λαόγονον θρασὺν υἱὸν Ὀνήτορος ὃς Διὸς ἱρεὺς
Il,16,605,Ἰδαίου ἐτέτυκτο θεὸς δ’ὣς τίετο δήμῳ
Il,16,606,τὸν βάλ’ ὑπὸ γναθμοῖο καὶ οὔατος ὦκα δὲ θυμὸς
Il,16,607,ᾤχετ’ ἀπὸ μελέων στυγερὸς δ’ἄρα μιν σκότος εἷλεν
Il,16,608,Αἰνείας δ’ἐπὶ Μηριόνῃ δόρυ χάλκεον ἧκεν
Il,16,609,ἔλπετο γὰρ τεύξεσθαι ὑπασπίδια προβιβῶντος
Il,16,610,ἀλλ’ ὃ μὲν ἄντα ἰδὼν ἠλεύατο χάλκεον ἔγχος
Il,16,611,πρόσσω γὰρ κατέκυψε τὸ δ’ἐξόπιθεν δόρυ μακρὸν
Il,16,612,οὔδει ἐνισκίμφθη ἐπὶ δ’οὐρίαχος πελεμίχθη
Il,16,613,ἔγχεος ἔνθα δ’ἔπειτ’ ἀφίει μένος ὄβριμος Ἄρης
Il,16,614,αἰχμὴ δ’Αἰνείαο κραδαινομένη κατὰ γαίης
Il,16,615,ᾤχετ’ ἐπεί ῥ’ἅλιον στιβαρῆς ἀπὸ χειρὸς ὄρουσεν
Il,16,616,Αἰνείας δ’ἄρα θυμὸν ἐχώσατο φώνησέν τε
Il,16,617,Μηριόνη τάχα κέν σε καὶ ὀρχηστήν περ ἐόντα
Il,16,618,ἔγχος ἐμὸν κατέπαυσε διαμπερές εἴ σ’ἔβαλόν περ
Il,16,619,τὸν δ’αὖ Μηριόνης δουρικλυτὸς ἀντίον ηὔδα
Il,16,620,Αἰνεία χαλεπόν σε καὶ ἴφθιμόν περ ἐόντα
Il,16,621,πάντων ἀνθρώπων σβέσσαι μένος ὅς κέ σευ ἄντα
Il,16,622,ἔλθῃ ἀμυνόμενος θνητὸς δέ νυ καὶ σὺ τέτυξαι
Il,16,623,εἰ καὶ ἐγώ σε βάλοιμι τυχὼν μέσον ὀξέϊ χαλκῷ
Il,16,624,αἶψά κε καὶ κρατερός περ ἐὼν καὶ χερσὶ πεποιθὼς
Il,16,625,εὖχος ἐμοὶ δοίης ψυχὴν δ’Ἄϊδι κλυτοπώλῳ
Il,16,626,ὣς φάτο τὸν δ’ἐνένιπε Μενοιτίου ἄλκιμος υἱός
Il,16,627,Μηριόνη τί σὺ ταῦτα καὶ ἐσθλὸς ἐὼν ἀγορεύεις;
Il,16,628,ὦ πέπον οὔ τοι Τρῶες ὀνειδείοις ἐπέεσσι
Il,16,629,νεκροῦ χωρήσουσι πάρος τινὰ γαῖα καθέξει
Il,16,630,ἐν γὰρ χερσὶ τέλος πολέμου ἐπέων δ’ἐνὶ βουλῇ
Il,16,631,τὼ οὔ τι χρὴ μῦθον ὀφέλλειν ἀλλὰ μάχεσθαι
Il,16,632,ὣς εἰπὼν ὃ μὲν ἦρχ’ ὃ δ’ἅμ’ ἕσπετο ἰσόθεος φώς
Il,16,633,τῶν δ’ὥς τε δρυτόμων ἀνδρῶν ὀρυμαγδὸς ὀρώρει
Il,16,634,οὔρεος ἐν βήσσῃς ἕκαθεν δέ τε γίγνετ’ ἀκουή
Il,16,635,ὣς τῶν ὄρνυτο δοῦπος ἀπὸ χθονὸς εὐρυοδείης
Il,16,636,χαλκοῦ τε ῥινοῦ τε βοῶν τ’εὐποιητάων
Il,16,637,νυσσομένων ξίφεσίν τε καὶ ἔγχεσιν ἀμφιγύοισιν
Il,16,638,οὐδ’ ἂν ἔτι φράδμων περ ἀνὴρ Σαρπηδόνα δῖον
Il,16,639,ἔγνω ἐπεὶ βελέεσσι καὶ αἵματι καὶ κονίῃσιν
Il,16,640,ἐκ κεφαλῆς εἴλυτο διαμπερὲς ἐς πόδας ἄκρους
Il,16,641,οἳ δ’αἰεὶ περὶ νεκρὸν ὁμίλεον ὡς ὅτε μυῖαι
Il,16,642,σταθμῷ ἔνι βρομέωσι περιγλαγέας κατὰ πέλλας
Il,16,643,ὥρῃ ἐν εἰαρινῇ ὅτε τε γλάγος ἄγγεα δεύει
Il,16,644,ὣς ἄρα τοὶ περὶ νεκρὸν ὁμίλεον οὐδέ ποτε Ζεὺς
Il,16,645,τρέψεν ἀπὸ κρατερῆς ὑσμίνης ὄσσε φαεινώ
Il,16,646,ἀλλὰ κατ’ αὐτοὺς αἰὲν ὅρα καὶ φράζετο θυμῷ
Il,16,647,πολλὰ μάλ’ ἀμφὶ φόνῳ Πατρόκλου μερμηρίζων
Il,16,648,ἢ ἤδη καὶ κεῖνον ἐνὶ κρατερῇ ὑσμίνῃ
Il,16,649,αὐτοῦ ἐπ’ ἀντιθέῳ Σαρπηδόνι φαίδιμος Ἕκτωρ
Il,16,650,χαλκῷ δῃώσῃ ἀπό τ’ὤμων τεύχε’ ἕληται
Il,16,651,ἦ ἔτι καὶ πλεόνεσσιν ὀφέλλειεν πόνον αἰπύν
Il,16,652,ὧδε δέ οἱ φρονέοντι δοάσσατο κέρδιον εἶναι
Il,16,653,ὄφρ’ ἠῢς θεράπων Πηληϊάδεω Ἀχιλῆος
Il,16,654,ἐξαῦτις Τρῶάς τε καὶ Ἕκτορα χαλκοκορυστὴν
Il,16,655,ὤσαιτο προτὶ ἄστυ πολέων δ’ἀπὸ θυμὸν ἕλοιτο
Il,16,656,Ἕκτορι δὲ πρωτίστῳ ἀνάλκιδα θυμὸν ἐνῆκεν
Il,16,657,ἐς δίφρον δ’ἀναβὰς φύγαδ’ ἔτραπε κέκλετο δ’ἄλλους
Il,16,658,Τρῶας φευγέμεναι γνῶ γὰρ Διὸς ἱρὰ τάλαντα
Il,16,659,ἔνθ’ οὐδ’ ἴφθιμοι Λύκιοι μένον ἀλλὰ φόβηθεν
Il,16,660,πάντες ἐπεὶ βασιλῆα ἴδον βεβλαμμένον ἦτορ
Il,16,661,κείμενον ἐν νεκύων ἀγύρει πολέες γὰρ ἐπ’ αὐτῷ
Il,16,662,κάππεσον εὖτ’ ἔριδα κρατερὴν ἐτάνυσσε Κρονίων
Il,16,663,οἳ δ’ἄρ’ ἀπ’ ὤμοιιν Σαρπηδόνος ἔντε’ ἕλοντο
Il,16,664,χάλκεα μαρμαίροντα τὰ μὲν κοίλας ἐπὶ νῆας
Il,16,665,δῶκε φέρειν ἑτάροισι Μενοιτίου ἄλκιμος υἱός
Il,16,666,καὶ τότ’ Ἀπόλλωνα προσέφη νεφεληγερέτα Ζεύς
Il,16,667,εἰ δ’ἄγε νῦν φίλε Φοῖβε κελαινεφὲς αἷμα κάθηρον
Il,16,668,ἐλθὼν ἐκ βελέων Σαρπηδόνα καί μιν ἔπειτα
Il,16,669,πολλὸν ἀπὸ πρὸ φέρων λοῦσον ποταμοῖο ῥοῇσι
Il,16,670,χρῖσόν τ’ἀμβροσίῃ περὶ δ’ἄμβροτα εἵματα ἕσσον
Il,16,671,πέμπε δέ μιν πομποῖσιν ἅμα κραιπνοῖσι φέρεσθαι
Il,16,672,ὕπνῳ καὶ θανάτῳ διδυμάοσιν οἵ ῥά μιν ὦκα
Il,16,673,θήσουσ’ ἐν Λυκίης εὐρείης πίονι δήμῳ
Il,16,674,ἔνθά ἑ ταρχύσουσι κασίγνητοί τε ἔται τε
Il,16,675,τύμβῳ τε στήλῃ τε τὸ γὰρ γέρας ἐστὶ θανόντων
Il,16,676,ὣς ἔφατ’ οὐδ’ ἄρα πατρὸς ἀνηκούστησεν Ἀπόλλων
Il,16,677,βῆ δὲ κατ’ Ἰδαίων ὀρέων ἐς φύλοπιν αἰνήν
Il,16,678,αὐτίκα δ’ἐκ βελέων Σαρπηδόνα δῖον ἀείρας
Il,16,679,πολλὸν ἀπὸ πρὸ φέρων λοῦσεν ποταμοῖο ῥοῇσι
Il,16,680,χρῖσέν τ’ἀμβροσίῃ περὶ δ’ἄμβροτα εἵματα ἕσσε
Il,16,681,πέμπε δέ μιν πομποῖσιν ἅμα κραιπνοῖσι φέρεσθαι
Il,16,682,ὕπνῳ καὶ θανάτῳ διδυμάοσιν οἵ ῥά μιν ὦκα
Il,16,683,κάτθεσαν ἐν Λυκίης εὐρείης πίονι δήμῳ
Il,16,684,Πάτροκλος δ’ἵπποισι καὶ Αὐτομέδοντι κελεύσας
Il,16,685,Τρῶας καὶ Λυκίους μετεκίαθε καὶ μέγ’ ἀάσθη
Il,16,686,νήπιος εἰ δὲ ἔπος Πηληϊάδαο φύλαξεν
Il,16,687,ἦ τ’ἂν ὑπέκφυγε κῆρα κακὴν μέλανος θανάτοιο
Il,16,688,ἀλλ’ αἰεί τε Διὸς κρείσσων νόος ἠέ περ ἀνδρῶν
Il,16,689,ὅς τε καὶ ἄλκιμον ἄνδρα φοβεῖ καὶ ἀφείλετο νίκην
Il,16,690,ῥηϊδίως ὅτε δ’αὐτὸς ἐποτρύνῃσι μάχεσθαι
Il,16,691,ὅς οἱ καὶ τότε θυμὸν ἐνὶ στήθεσσιν ἀνῆκεν
Il,16,692,ἔνθα τίνα πρῶτον τίνα δ’ὕστατον ἐξενάριξας
Il,16,693,Πατρόκλεις ὅτε δή σε θεοὶ θάνατον δὲ κάλεσσαν;
Il,16,694,Ἄδρηστον μὲν πρῶτα καὶ Αὐτόνοον καὶ Ἔχεκλον
Il,16,695,καὶ Πέριμον Μεγάδην καὶ Ἐπίστορα καὶ Μελάνιππον
Il,16,696,αὐτὰρ ἔπειτ’ Ἔλασον καὶ Μούλιον ἠδὲ Πυλάρτην
Il,16,697,τοὺς ἕλεν οἳ δ’ἄλλοι φύγαδε μνώοντο ἕκαστος
Il,16,698,ἔνθά κεν ὑψίπυλον Τροίην ἕλον υἷες Ἀχαιῶν
Il,16,699,Πατρόκλου ὑπὸ χερσί περὶ πρὸ γὰρ ἔγχεϊ θῦεν
Il,16,700,εἰ μὴ Ἀπόλλων Φοῖβος ἐϋδμήτου ἐπὶ πύργου
Il,16,701,ἔστη τῷ ὀλοὰ φρονέων Τρώεσσι δ’ἀρήγων
Il,16,702,τρὶς μὲν ἐπ’ ἀγκῶνος βῆ τείχεος ὑψηλοῖο
Il,16,703,Πάτροκλος τρὶς δ’αὐτὸν ἀπεστυφέλιξεν Ἀπόλλων
Il,16,704,χείρεσσ’ ἀθανάτῃσι φαεινὴν ἀσπίδα νύσσων
Il,16,705,ἀλλ’ ὅτε δὴ τὸ τέταρτον ἐπέσσυτο δαίμονι ἶσος
Il,16,706,δεινὰ δ’ὁμοκλήσας ἔπεα πτερόεντα προσηύδα
Il,16,707,χάζεο διογενὲς Πατρόκλεες οὔ νύ τοι αἶσα
Il,16,708,σῷ ὑπὸ δουρὶ πόλιν πέρθαι Τρώων ἀγερώχων
Il,16,709,οὐδ’ ὑπ’ Ἀχιλλῆος ὅς περ σέο πολλὸν ἀμείνων
Il,16,710,ὣς φάτο Πάτροκλος δ’ἀνεχάζετο πολλὸν ὀπίσσω
Il,16,711,μῆνιν ἀλευάμενος ἑκατηβόλου Ἀπόλλωνος
Il,16,712,Ἕκτωρ δ’ἐν Σκαιῇσι πύλῃς ἔχε μώνυχας ἵππους
Il,16,713,δίζε γὰρ ἠὲ μάχοιτο κατὰ κλόνον αὖτις ἐλάσσας
Il,16,714,ἦ λαοὺς ἐς τεῖχος ὁμοκλήσειεν ἀλῆναι
Il,16,715,ταῦτ’ ἄρα οἱ φρονέοντι παρίστατο Φοῖβος Ἀπόλλων
Il,16,716,ἀνέρι εἰσάμενος αἰζηῷ τε κρατερῷ τε
Il,16,717,Ἀσίῳ ὃς μήτρως ἦν Ἕκτορος ἱπποδάμοιο
Il,16,718,αὐτοκασίγνητος Ἑκάβης υἱὸς δὲ Δύμαντος
Il,16,719,ὃς Φρυγίῃ ναίεσκε ῥοῇς ἔπι Σαγγαρίοιο
Il,16,720,τῷ μιν ἐεισάμενος προσέφη Διὸς υἱὸς Ἀπόλλων
Il,16,721,Ἕκτορ τίπτε μάχης ἀποπαύεαι; οὐδέ τί σε χρή
Il,16,722,αἴθ’ ὅσον ἥσσων εἰμί τόσον σέο φέρτερος εἴην
Il,16,723,τώ κε τάχα στυγερῶς πολέμου ἀπερωήσειας
Il,16,724,ἀλλ’ ἄγε Πατρόκλῳ ἔφεπε κρατερώνυχας ἵππους
Il,16,725,αἴ κέν πώς μιν ἕλῃς δώῃ δέ τοι εὖχος Ἀπόλλων
Il,16,726,ὣς εἰπὼν ὃ μὲν αὖτις ἔβη θεὸς ἂμ πόνον ἀνδρῶν
Il,16,727,Κεβριόνῃ δ’ἐκέλευσε δαΐφρονι φαίδιμος Ἕκτωρ
Il,16,728,ἵππους ἐς πόλεμον πεπληγέμεν αὐτὰρ Ἀπόλλων
Il,16,729,δύσεθ’ ὅμιλον ἰών ἐν δὲ κλόνον Ἀργείοισιν
Il,16,730,ἧκε κακόν Τρωσὶν δὲ καὶ Ἕκτορι κῦδος ὄπαζεν
Il,16,731,Ἕκτωρ δ’ἄλλους μὲν Δαναοὺς ἔα οὐδ’ ἐνάριζεν
Il,16,732,αὐτὰρ ὃ Πατρόκλῳ ἔφεπε κρατερώνυχας ἵππους
Il,16,733,Πάτροκλος δ’ἑτέρωθεν ἀφ’ ἵππων ἆλτο χαμᾶζε
Il,16,734,σκαιῇ ἔγχος ἔχων ἑτέρηφι δὲ λάζετο πέτρον
Il,16,735,μάρμαρον ὀκριόεντα τόν οἱ περὶ χεὶρ ἐκάλυψεν
Il,16,736,ἧκε δ’ἐρεισάμενος οὐδὲ δὴν χάζετο φωτός
Il,16,737,οὐδ’ ἁλίωσε βέλος βάλε δ’Ἕκτορος ἡνιοχῆα
Il,16,738,Κεβριόνην νόθον υἱὸν ἀγακλῆος Πριάμοιο
Il,16,739,ἵππων ἡνί’ ἔχοντα μετώπιον ὀξέϊ λᾶϊ
Il,16,740,ἀμφοτέρας δ’ὀφρῦς σύνελεν λίθος οὐδέ οἱ ἔσχεν
Il,16,741,ὀστέον ὀφθαλμοὶ δὲ χαμαὶ πέσον ἐν κονίῃσιν
Il,16,742,αὐτοῦ πρόσθε ποδῶν ὃ δ’ἄρ’ ἀρνευτῆρι ἐοικὼς
Il,16,743,κάππεσ’ ἀπ’ εὐεργέος δίφρου λίπε δ’ὀστέα θυμός
Il,16,744,τὸν δ’ἐπικερτομέων προσέφης Πατρόκλεες ἱππεῦ
Il,16,745,ὢ πόποι ἦ μάλ’ ἐλαφρὸς ἀνήρ ὡς ῥεῖα κυβιστᾷ
Il,16,746,εἰ δή που καὶ πόντῳ ἐν ἰχθυόεντι γένοιτο
Il,16,747,πολλοὺς ἂν κορέσειεν ἀνὴρ ὅδε τήθεα διφῶν
Il,16,748,νηὸς ἀποθρῴσκων εἰ καὶ δυσπέμφελος εἴη
Il,16,749,ὡς νῦν ἐν πεδίῳ ἐξ ἵππων ῥεῖα κυβιστᾷ
Il,16,750,ἦ ῥα καὶ ἐν Τρώεσσι κυβιστητῆρες ἔασιν
Il,16,751,ὣς εἰπὼν ἐπὶ Κεβριόνῃ ἥρωϊ βεβήκει
Il,16,752,οἶμα λέοντος ἔχων ὅς τε σταθμοὺς κεραΐζων
Il,16,753,ἔβλητο πρὸς στῆθος ἑή τέ μιν ὤλεσεν ἀλκή
Il,16,754,ὣς ἐπὶ Κεβριόνῃ Πατρόκλεες ἆλσο μεμαώς
Il,16,755,Ἕκτωρ δ’αὖθ’ ἑτέρωθεν ἀφ’ ἵππων ἆλτο χαμᾶζε
Il,16,756,τὼ περὶ Κεβριόναο λέονθ’ ὣς δηρινθήτην
Il,16,757,ὥ τ’ὄρεος κορυφῇσι περὶ κταμένης ἐλάφοιο
Il,16,758,ἄμφω πεινάοντε μέγα φρονέοντε μάχεσθον
Il,16,759,ὣς περὶ Κεβριόναο δύω μήστωρες ἀϋτῆς
Il,16,760,Πάτροκλός τε Μενοιτιάδης καὶ φαίδιμος Ἕκτωρ
Il,16,761,ἵεντ’ ἀλλήλων ταμέειν χρόα νηλέϊ χαλκῷ
Il,16,762,Ἕκτωρ μὲν κεφαλῆφιν ἐπεὶ λάβεν οὐχὶ μεθίει
Il,16,763,Πάτροκλος δ’ἑτέρωθεν ἔχεν ποδός οἳ δὲ δὴ ἄλλοι
Il,16,764,Τρῶες καὶ Δαναοὶ σύναγον κρατερὴν ὑσμίνην
Il,16,765,ὡς δ’Εὖρός τε Νότος τ’ἐριδαίνετον ἀλλήλοιιν
Il,16,766,οὔρεος ἐν βήσσῃς βαθέην πελεμιζέμεν ὕλην
Il,16,767,φηγόν τε μελίην τε τανύφλοιόν τε κράνειαν
Il,16,768,αἵ τε πρὸς ἀλλήλας ἔβαλον τανυήκεας ὄζους
Il,16,769,ἠχῇ θεσπεσίῃ πάταγος δέ τε ἀγνυμενάων
Il,16,770,ὣς Τρῶες καὶ Ἀχαιοὶ ἐπ’ ἀλλήλοισι θορόντες
Il,16,771,δῄουν οὐδ’ ἕτεροι μνώοντ’ ὀλοοῖο φόβοιο
Il,16,772,πολλὰ δὲ Κεβριόνην ἀμφ’ ὀξέα δοῦρα πεπήγει
Il,16,773,ἰοί τε πτερόεντες ἀπὸ νευρῆφι θορόντες
Il,16,774,πολλὰ δὲ χερμάδια μεγάλ’ ἀσπίδας ἐστυφέλιξαν
Il,16,775,μαρναμένων ἀμφ’ αὐτόν ὃ δ’ἐν στροφάλιγγι κονίης
Il,16,776,κεῖτο μέγας μεγαλωστί λελασμένος ἱπποσυνάων
Il,16,777,ὄφρα μὲν Ἠέλιος μέσον οὐρανὸν ἀμφιβεβήκει
Il,16,778,τόφρα μάλ’ ἀμφοτέρων βέλε’ ἥπτετο πῖπτε δὲ λαός
Il,16,779,ἦμος δ’Ἠέλιος μετενίσετο βουλυτὸν δέ
Il,16,780,καὶ τότε δή ῥ’ὑπὲρ αἶσαν Ἀχαιοὶ φέρτεροι ἦσαν
Il,16,781,ἐκ μὲν Κεβριόνην βελέων ἥρωα ἔρυσσαν
Il,16,782,Τρώων ἐξ ἐνοπῆς καὶ ἀπ’ ὤμων τεύχε’ ἕλοντο
Il,16,783,Πάτροκλος δὲ Τρωσὶ κακὰ φρονέων ἐνόρουσε
Il,16,784,τρὶς μὲν ἔπειτ’ ἐπόρουσε θοῷ ἀτάλαντος Ἄρηϊ
Il,16,785,σμερδαλέα ἰάχων τρὶς δ’ἐννέα φῶτας ἔπεφνεν
Il,16,786,ἀλλ’ ὅτε δὴ τὸ τέταρτον ἐπέσσυτο δαίμονι ἶσος
Il,16,787,ἔνθ’ ἄρα τοι Πάτροκλε φάνη βιότοιο τελευτή
Il,16,788,ἤντετο γάρ τοι Φοῖβος ἐνὶ κρατερῇ ὑσμίνῃ
Il,16,789,δεινός ὃ μὲν τὸν ἰόντα κατὰ κλόνον οὐκ ἐνόησεν
Il,16,790,ἠέρι γὰρ πολλῇ κεκαλυμμένος ἀντεβόλησε
Il,16,791,στῆ δ’ὄπιθεν πλῆξεν δὲ μετάφρενον εὐρέε τ’ὤμω
Il,16,792,χειρὶ καταπρηνεῖ στρεφεδίνηθεν δέ οἱ ὄσσε
Il,16,793,τοῦ δ’ἀπὸ μὲν κρατὸς κυνέην βάλε Φοῖβος Ἀπόλλων
Il,16,794,ἣ δὲ κυλινδομένη καναχὴν ἔχε ποσσὶν ὑφ’ ἵππων
Il,16,795,αὐλῶπις τρυφάλεια μιάνθησαν δὲ ἔθειραι
Il,16,796,αἵματι καὶ κονίῃσι πάρος γε μὲν οὐ θέμις ἦεν
Il,16,797,ἱππόκομον πήληκα μιαίνεσθαι κονίῃσιν
Il,16,798,ἀλλ’ ἀνδρὸς θείοιο κάρη χαρίεν τε μέτωπον
Il,16,799,ῥύετ’ Ἀχιλλῆος τότε δὲ Ζεὺς Ἕκτορι δῶκεν
Il,16,800,ᾗ κεφαλῇ φορέειν σχεδόθεν δέ οἱ ἦεν ὄλεθρος
Il,16,801,πᾶν δέ οἱ ἐν χείρεσσιν ἄγη δολιχόσκιον ἔγχος
Il,16,802,βριθὺ μέγα στιβαρὸν κεκορυθμένον αὐτὰρ ἀπ’ ὤμων
Il,16,803,ἀσπὶς σὺν τελαμῶνι χαμαὶ πέσε τερμιόεσσα
Il,16,804,λῦσε δέ οἱ θώρηκα ἄναξ Διὸς υἱὸς Ἀπόλλων
Il,16,805,τὸν δ’ἄτη φρένας εἷλε λύθεν δ’ὑπὸ φαίδιμα γυῖα
Il,16,806,στῆ δὲ ταφών ὄπιθεν δὲ μετάφρενον ὀξέϊ δουρὶ
Il,16,807,ὤμων μεσσηγὺς σχεδόθεν βάλε Δάρδανος ἀνὴρ
Il,16,808,Πανθοΐδης Εὔφορβος ὃς ἡλικίην ἐκέκαστο
Il,16,809,ἔγχεΐ θ’ἱπποσύνῃ τε πόδεσσί τε καρπαλίμοισι
Il,16,810,καὶ γὰρ δὴ τότε φῶτας ἐείκοσι βῆσεν ἀφ’ ἵππων
Il,16,811,πρῶτ’ ἐλθὼν σὺν ὄχεσφι διδασκόμενος πολέμοιο
Il,16,812,ὅς τοι πρῶτος ἐφῆκε βέλος Πατρόκλεες ἱππεῦ
Il,16,813,οὐδὲ δάμασσ’ ὃ μὲν αὖτις ἀνέδραμε μίκτο δ’ὁμίλῳ
Il,16,814,ἐκ χροὸς ἁρπάξας δόρυ μείλινον οὐδ’ ὑπέμεινε
Il,16,815,Πάτροκλον γυμνόν περ ἐόντ’ ἐν δηϊοτῆτι
Il,16,816,Πάτροκλος δὲ θεοῦ πληγῇ καὶ δουρὶ δαμασθεὶς
Il,16,817,ἂψ ἑτάρων εἰς ἔθνος ἐχάζετο κῆρ’ ἀλεείνων
Il,16,818,Ἕκτωρ δ’ὡς εἶδεν Πατροκλῆα μεγάθυμον
Il,16,819,ἂψ ἀναχαζόμενον βεβλημένον ὀξέϊ χαλκῷ
Il,16,820,ἀγχίμολόν ῥά οἱ ἦλθε κατὰ στίχας οὖτα δὲ δουρὶ
Il,16,821,νείατον ἐς κενεῶνα διὰ πρὸ δὲ χαλκὸν ἔλασσε
Il,16,822,δούπησεν δὲ πεσών μέγα δ’ἤκαχε λαὸν Ἀχαιῶν
Il,16,823,ὡς δ’ὅτε σῦν ἀκάμαντα λέων ἐβιήσατο χάρμῃ
Il,16,824,ὥ τ’ὄρεος κορυφῇσι μέγα φρονέοντε μάχεσθον
Il,16,825,πίδακος ἀμφ’ ὀλίγης ἐθέλουσι δὲ πιέμεν ἄμφω
Il,16,826,πολλὰ δέ τ’ἀσθμαίνοντα λέων ἐδάμασσε βίηφιν
Il,16,827,ὣς πολέας πεφνόντα Μενοιτίου ἄλκιμον υἱὸν
Il,16,828,Ἕκτωρ Πριαμίδης σχεδὸν ἔγχεϊ θυμὸν ἀπηύρα
Il,16,829,καί οἱ ἐπευχόμενος ἔπεα πτερόεντα προσηύδα
Il,16,830,Πάτροκλ’ ἦ που ἔφησθα πόλιν κεραϊξέμεν ἁμήν
Il,16,831,Τρωϊάδας δὲ γυναῖκας ἐλεύθερον ἦμαρ ἀπούρας
Il,16,832,ἄξειν ἐν νήεσσι φίλην ἐς πατρίδα γαῖαν
Il,16,833,νήπιε τάων δὲ πρόσθ’ Ἕκτορος ὠκέες ἵπποι
Il,16,834,ποσσὶν ὀρωρέχαται πολεμίζειν ἔγχεϊ δ’αὐτὸς
Il,16,835,Τρωσὶ φιλοπτολέμοισι μεταπρέπω ὅ σφιν ἀμύνω
Il,16,836,ἦμαρ ἀναγκαῖον σὲ δέ τ’ἐνθάδε γῦπες ἔδονται
Il,16,837,ἆ δείλ’ οὐδέ τοι ἐσθλὸς ἐὼν χραίσμησεν Ἀχιλλεύς
Il,16,838,ὅς πού τοι μάλα πολλὰ μένων ἐπετέλλετ’ ἰόντι
Il,16,839,μή μοι πρὶν ἰέναι Πατρόκλεες ἱπποκέλευθε
Il,16,840,νῆας ἔπι γλαφυρὰς πρὶν Ἕκτορος ἀνδροφόνοιο
Il,16,841,αἱματόεντα χιτῶνα περὶ στήθεσσι δαΐξαι
Il,16,842,ὥς πού σε προσέφη σοὶ δὲ φρένας ἄφρονι πεῖθε
Il,16,843,τὸν δ’ὀλιγοδρανέων προσέφης Πατρόκλεες ἱππεῦ
Il,16,844,ἤδη νῦν Ἕκτορ μεγάλ’ εὔχεο σοὶ γὰρ ἔδωκε
Il,16,845,νίκην Ζεὺς Κρονίδης καὶ Ἀπόλλων οἵ με δάμασσαν
Il,16,846,ῥηιδίως αὐτοὶ γὰρ ἀπ’ ὤμων τεύχε’ ἕλοντο
Il,16,847,τοιοῦτοι δ’εἴ πέρ μοι ἐείκοσιν ἀντεβόλησαν
Il,16,848,πάντές κ’αὐτόθ’ ὄλοντο ἐμῷ ὑπὸ δουρὶ δαμέντες
Il,16,849,ἀλλά με μοῖρ’ ὀλοὴ καὶ Λητοῦς ἔκτανεν υἱός
Il,16,850,ἀνδρῶν δ’Εὔφορβος σὺ δέ με τρίτος ἐξεναρίζεις
Il,16,851,ἄλλο δέ τοι ἐρέω σὺ δ’ἐνὶ φρεσὶ βάλλεο σῇσιν
Il,16,852,οὔ θην οὐδ’ αὐτὸς δηρὸν βέῃ ἀλλά τοι ἤδη
Il,16,853,ἄγχι παρέστηκεν θάνατος καὶ μοῖρα κραταιὴ
Il,16,854,χερσὶ δαμέντ’ Ἀχιλῆος ἀμύμονος Αἰακίδαο
Il,16,855,ὣς ἄρα μιν εἰπόντα τέλος θανάτοιο κάλυψε
Il,16,856,ψυχὴ δ’ἐκ ῥεθέων πταμένη Ἄϊδος δὲ βεβήκει
Il,16,857,ὃν πότμον γοόωσα λιποῦσ’ ἀνδροτῆτα καὶ ἥβην
Il,16,858,τὸν καὶ τεθνηῶτα προσηύδα φαίδιμος Ἕκτωρ
Il,16,859,Πατρόκλεις τί νύ μοι μαντεύεαι αἰπὺν ὄλεθρον;
Il,16,860,τίς δ’οἶδ’ εἴ κ’Ἀχιλεὺς Θέτιδος πάϊς ἠϋκόμοιο
Il,16,861,φθήῃ ἐμῷ ὑπὸ δουρὶ τυπεὶς ἀπὸ θυμὸν ὀλέσσαι;
Il,16,862,ὣς ἄρα φωνήσας δόρυ χάλκεον ἐξ ὠτειλῆς
Il,16,863,εἴρυσε λὰξ προσβάς τὸν δ’ὕπτιον ὦσ’ ἀπὸ δουρός
Il,16,864,αὐτίκα δὲ ξὺν δουρὶ μετ’ Αὐτομέδοντα βεβήκει
Il,16,865,ἀντίθεον θεράποντα ποδώκεος Αἰακίδαο
Il,16,866,ἵετο γὰρ βαλέειν τὸν δ’ἔκφερον ὠκέες ἵπποι
Il,16,867,ἄμβροτοι οὓς Πηλῆϊ θεοὶ δόσαν ἀγλαὰ δῶρα
Il,17,1,οὐδ’ ἔλαθ’ Ἀτρέος υἱὸν ἀρηΐφιλον Μενέλαον
Il,17,2,Πάτροκλος Τρώεσσι δαμεὶς ἐν δηϊοτῆτι
Il,17,3,βῆ δὲ διὰ προμάχων κεκορυθμένος αἴθοπι χαλκῷ
Il,17,4,ἀμφὶ δ’ἄρ’ αὐτῷ βαῖν’ ὥς τις περὶ πόρτακι μήτηρ
Il,17,5,πρωτοτόκος κινυρὴ οὐ πρὶν εἰδυῖα τόκοιο
Il,17,6,ὣς περὶ Πατρόκλῳ βαῖνε ξανθὸς Μενέλαος
Il,17,7,πρόσθε δέ οἱ δόρυ τ’ἔσχε καὶ ἀσπίδα πάντοσ’ ἐΐσην
Il,17,8,τὸν κτάμεναι μεμαὼς ὅς τις τοῦ γ’ἀντίος ἔλθοι
Il,17,9,οὐδ’ ἄρα Πάνθου υἱὸς ἐϋμμελίης ἀμέλησε
Il,17,10,Πατρόκλοιο πεσόντος ἀμύμονος ἄγχι δ’ἄρ’ αὐτοῦ
Il,17,11,ἔστη καὶ προσέειπεν ἀρηΐφιλον Μενέλαον
Il,17,12,Ἀτρεΐδη Μενέλαε διοτρεφὲς ὄρχαμε λαῶν
Il,17,13,χάζεο λεῖπε δὲ νεκρόν ἔα δ’ἔναρα βροτόεντα
Il,17,14,οὐ γάρ τις πρότερος Τρώων κλειτῶν τ’ἐπικούρων
Il,17,15,Πάτροκλον βάλε δουρὶ κατὰ κρατερὴν ὑσμίνην
Il,17,16,τώ με ἔα κλέος ἐσθλὸν ἐνὶ Τρώεσσιν ἀρέσθαι
Il,17,17,μή σε βάλω ἀπὸ δὲ μελιηδέα θυμὸν ἕλωμαι
Il,17,18,τὸν δὲ μέγ’ ὀχθήσας προσέφη ξανθὸς Μενέλαος
Il,17,19,Ζεῦ πάτερ οὐ μὲν καλὸν ὑπέρβιον εὐχετάασθαι
Il,17,20,οὔτ’ οὖν παρδάλιος τόσσον μένος οὔτε λέοντος
Il,17,21,οὔτε συὸς κάπρου ὀλοόφρονος οὗ τε μέγιστος
Il,17,22,θυμὸς ἐνὶ στήθεσσι περὶ σθένεϊ βλεμεαίνει
Il,17,23,ὅσσον Πάνθου υἷες ἐϋμμελίαι φρονέουσιν
Il,17,24,οὐδὲ μὲν οὐδὲ βίη Ὑπερήνορος ἱπποδάμοιο
Il,17,25,ἧς ἥβης ἀπόνηθ’ ὅτε μ’ὤνατο καί μ’ὑπέμεινε
Il,17,26,καί μ’ἔφατ’ ἐν Δαναοῖσιν ἐλέγχιστον πολεμιστὴν
Il,17,27,ἔμμεναι οὐδέ ἕ φημι πόδεσσί γε οἷσι κιόντα
Il,17,28,εὐφρῆναι ἄλοχόν τε φίλην κεδνούς τε τοκῆας
Il,17,29,ὥς θην καὶ σὸν ἐγὼ λύσω μένος εἴ κέ μευ ἄντα
Il,17,30,στήῃς ἀλλά σ’ἔγωγ’ ἀναχωρήσαντα κελεύω
Il,17,31,ἐς πληθὺν ἰέναι μηδ’ ἀντίος ἵστασ’ ἐμεῖο
Il,17,32,πρίν τι κακὸν παθέειν ῥεχθὲν δέ τε νήπιος ἔγνω
Il,17,33,ὣς φάτο τὸν δ’οὐ πεῖθεν ἀμειβόμενος δὲ προσηύδα
Il,17,34,νῦν μὲν δὴ Μενέλαε διοτρεφὲς ἦ μάλα τείσεις
Il,17,35,γνωτὸν ἐμὸν τὸν ἔπεφνες ἐπευχόμενος δ’ἀγορεύεις
Il,17,36,χήρωσας δὲ γυναῖκα μυχῷ θαλάμοιο νέοιο
Il,17,37,ἀρητὸν δὲ τοκεῦσι γόον καὶ πένθος ἔθηκας
Il,17,38,ἦ κέ σφιν δειλοῖσι γόου κατάπαυμα γενοίμην
Il,17,39,εἴ κεν ἐγὼ κεφαλήν τε τεὴν καὶ τεύχε’ ἐνείκας
Il,17,40,Πάνθῳ ἐν χείρεσσι βάλω καὶ Φρόντιδι δίῃ
Il,17,41,ἀλλ’ οὐ μὰν ἔτι δηρὸν ἀπείρητος πόνος ἔσται
Il,17,42,οὐδ’ ἔτ’ ἀδήριτος ἤτ’ ἀλκῆς ἤτε φόβοιο
Il,17,43,ὣς εἰπὼν οὔτησε κατ’ ἀσπίδα πάντοσ’ ἐΐσην
Il,17,44,οὐδ’ ἔρρηξεν χαλκός ἀνεγνάμφθη δέ οἱ αἰχμὴ
Il,17,45,ἀσπίδ’ ἐνὶ κρατερῇ ὃ δὲ δεύτερος ὄρνυτο χαλκῷ
Il,17,46,Ἀτρεΐδης Μενέλαος ἐπευξάμενος Διὶ πατρί
Il,17,47,ἂψ δ’ἀναχαζομένοιο κατὰ στομάχοιο θέμεθλα
Il,17,48,νύξ’ ἐπὶ δ’αὐτὸς ἔρεισε βαρείῃ χειρὶ πιθήσας
Il,17,49,ἀντικρὺ δ’ἁπαλοῖο δι’ αὐχένος ἤλυθ’ ἀκωκή
Il,17,50,δούπησεν δὲ πεσών ἀράβησε δὲ τεύχε’ ἐπ’ αὐτῷ
Il,17,51,αἵματί οἱ δεύοντο κόμαι Χαρίτεσσιν ὁμοῖαι
Il,17,52,πλοχμοί θ’οἳ χρυσῷ τε καὶ ἀργύρῳ ἐσφήκωντο
Il,17,53,οἷον δὲ τρέφει ἔρνος ἀνὴρ ἐριθηλὲς ἐλαίης
Il,17,54,χώρῳ ἐν οἰοπόλῳ ὅθ’ ἅλις ἀναβέβροχεν ὕδωρ
Il,17,55,καλὸν τηλεθάον τὸ δέ τε πνοιαὶ δονέουσι
Il,17,56,παντοίων ἀνέμων καί τε βρύει ἄνθεϊ λευκῷ
Il,17,57,ἐλθὼν δ’ἐξαπίνης ἄνεμος σὺν λαίλαπι πολλῇ
Il,17,58,βόθρου τ’ἐξέστρεψε καὶ ἐξετάνυσσ’ ἐπὶ γαίῃ
Il,17,59,τοῖον Πάνθου υἱὸν ἐϋμμελίην Εὔφορβον
Il,17,60,Ἀτρεΐδης Μενέλαος ἐπεὶ κτάνε τεύχε’ ἐσύλα
Il,17,61,ὡς δ’ὅτε τίς τε λέων ὀρεσίτροφος ἀλκὶ πεποιθὼς
Il,17,62,βοσκομένης ἀγέλης βοῦν ἁρπάσῃ ἥ τις ἀρίστη
Il,17,63,τῆς δ’ἐξ αὐχέν’ ἔαξε λαβὼν κρατεροῖσιν ὀδοῦσι
Il,17,64,πρῶτον ἔπειτα δέ θ’αἷμα καὶ ἔγκατα πάντα λαφύσσει
Il,17,65,δῃῶν ἀμφὶ δὲ τόν γε κύνες τ’ἄνδρές τε νομῆες
Il,17,66,πολλὰ μάλ’ ἰύζουσιν ἀπόπροθεν οὐδ’ ἐθέλουσιν
Il,17,67,ἀντίον ἐλθέμεναι μάλα γὰρ χλωρὸν δέος αἱρεῖ
Il,17,68,ὣς τῶν οὔ τινι θυμὸς ἐνὶ στήθεσσιν ἐτόλμα
Il,17,69,ἀντίον ἐλθέμεναι Μενελάου κυδαλίμοιο
Il,17,70,ἔνθά κε ῥεῖα φέροι κλυτὰ τεύχεα Πανθοΐδαο
Il,17,71,Ἀτρεΐδης εἰ μή οἱ ἀγάσσατο Φοῖβος Ἀπόλλων
Il,17,72,ὅς ῥά οἱ Ἕκτορ’ ἐπῶρσε θοῷ ἀτάλαντον Ἄρηϊ
Il,17,73,ἀνέρι εἰσάμενος Κικόνων ἡγήτορι Μέντῃ
Il,17,74,καί μιν φωνήσας ἔπεα πτερόεντα προσηύδα
Il,17,75,Ἕκτορ νῦν σὺ μὲν ὧδε θέεις ἀκίχητα διώκων
Il,17,76,ἵππους Αἰακίδαο δαΐφρονος οἳ δ’ἀλεγεινοὶ
Il,17,77,ἀνδράσι γε θνητοῖσι δαμήμεναι ἠδ’ ὀχέεσθαι
Il,17,78,ἄλλῳ γ’ἢ Ἀχιλῆϊ τὸν ἀθανάτη τέκε μήτηρ
Il,17,79,τόφρα δέ τοι Μενέλαος ἀρήϊος Ἀτρέος υἱὸς
Il,17,80,Πατρόκλῳ περιβὰς Τρώων τὸν ἄριστον ἔπεφνε
Il,17,81,Πανθοΐδην Εὔφορβον ἔπαυσε δὲ θούριδος ἀλκῆς
Il,17,82,ὣς εἰπὼν ὃ μὲν αὖτις ἔβη θεὸς ἂμ πόνον ἀνδρῶν
Il,17,83,Ἕκτορα δ’αἰνὸν ἄχος πύκασε φρένας ἀμφὶ μελαίνας
Il,17,84,πάπτηνεν δ’ἄρ’ ἔπειτα κατὰ στίχας αὐτίκα δ’ἔγνω
Il,17,85,τὸν μὲν ἀπαινύμενον κλυτὰ τεύχεα τὸν δ’ἐπὶ γαίῃ
Il,17,86,κείμενον ἔρρει δ’αἷμα κατ’ οὐταμένην ὠτειλήν
Il,17,87,βῆ δὲ διὰ προμάχων κεκορυθμένος αἴθοπι χαλκῷ
Il,17,88,ὀξέα κεκλήγων φλογὶ εἴκελος Ἡφαίστοιο
Il,17,89,ἀσβέστῳ οὐδ’ υἱὸν λάθεν Ἀτρέος ὀξὺ βοήσας
Il,17,90,ὀχθήσας δ’ἄρα εἶπε πρὸς ὃν μεγαλήτορα θυμόν
Il,17,91,ὤ μοι ἐγὼν εἰ μέν κε λίπω κάτα τεύχεα καλὰ
Il,17,92,Πάτροκλόν θ’ὃς κεῖται ἐμῆς ἕνεκ’ ἐνθάδε τιμῆς
Il,17,93,μή τίς μοι Δαναῶν νεμεσήσεται ὅς κεν ἴδηται
Il,17,94,εἰ δέ κεν Ἕκτορι μοῦνος ἐὼν καὶ Τρωσὶ μάχωμαι
Il,17,95,αἰδεσθείς μή πώς με περιστήωσ’ ἕνα πολλοί
Il,17,96,Τρῶας δ’ἐνθάδε πάντας ἄγει κορυθαίολος Ἕκτωρ
Il,17,97,ἀλλὰ τί ἤ μοι ταῦτα φίλος διελέξατο θυμός;
Il,17,98,ὁππότ’ ἀνὴρ ἐθέλῃ πρὸς δαίμονα φωτὶ μάχεσθαι
Il,17,99,ὅν κε θεὸς τιμᾷ τάχα οἱ μέγα πῆμα κυλίσθη
Il,17,100,τώ μ’οὔ τις Δαναῶν νεμεσήσεται ὅς κεν ἴδηται
Il,17,101,Ἕκτορι χωρήσαντ’ ἐπεὶ ἐκ θεόφιν πολεμίζει
Il,17,102,εἰ δέ που Αἴαντός γε βοὴν ἀγαθοῖο πυθοίμην
Il,17,103,ἄμφω κ’αὖτις ἰόντες ἐπιμνησαίμεθα χάρμης
Il,17,104,καὶ πρὸς δαίμονά περ εἴ πως ἐρυσαίμεθα νεκρὸν
Il,17,105,Πηλεΐδῃ Ἀχιλῆϊ κακῶν δέ κε φέρτατον εἴη
Il,17,106,εἷος ὁ ταῦθ’ ὅρμαινε κατὰ φρένα καὶ κατὰ θυμὸν
Il,17,107,τόφρα δ’ἐπὶ Τρώων στίχες ἤλυθον ἦρχε δ’ἄρ’ Ἕκτωρ
Il,17,108,αὐτὰρ ὅ γ’ἐξοπίσω ἀνεχάζετο λεῖπε δὲ νεκρὸν
Il,17,109,ἐντροπαλιζόμενος ὥς τε λὶς ἠϋγένειος
Il,17,110,ὅν ῥα κύνες τε καὶ ἄνδρες ἀπὸ σταθμοῖο δίωνται
Il,17,111,ἔγχεσι καὶ φωνῇ τοῦ δ’ἐν φρεσὶν ἄλκιμον ἦτορ
Il,17,112,παχνοῦται ἀέκων δέ τ’ἔβη ἀπὸ μεσσαύλοιο
Il,17,113,ὣς ἀπὸ Πατρόκλοιο κίε ξανθὸς Μενέλαος
Il,17,114,στῆ δὲ μεταστρεφθεὶς ἐπεὶ ἵκετο ἔθνος ἑταίρων
Il,17,115,παπταίνων Αἴαντα μέγαν Τελαμώνιον υἱόν
Il,17,116,τὸν δὲ μάλ’ αἶψ’ ἐνόησε μάχης ἐπ’ ἀριστερὰ πάσης
Il,17,117,θαρσύνονθ’ ἑτάρους καὶ ἐποτρύνοντα μάχεσθαι
Il,17,118,θεσπέσιον γάρ σφιν φόβον ἔμβαλε Φοῖβος Ἀπόλλων
Il,17,119,βῆ δὲ θέειν εἶθαρ δὲ παριστάμενος ἔπος ηὔδα
Il,17,120,Αἶαν δεῦρο πέπον περὶ Πατρόκλοιο θανόντος
Il,17,121,σπεύσομεν αἴ κε νέκυν περ Ἀχιλλῆϊ προφέρωμεν
Il,17,122,γυμνόν ἀτὰρ τά γε τεύχε’ ἔχει κορυθαίολος Ἕκτωρ
Il,17,123,ὣς ἔφατ’ Αἴαντι δὲ δαΐφρονι θυμὸν ὄρινε
Il,17,124,βῆ δὲ διὰ προμάχων ἅμα δὲ ξανθὸς Μενέλαος
Il,17,125,Ἕκτωρ μὲν Πάτροκλον ἐπεὶ κλυτὰ τεύχε’ ἀπηύρα
Il,17,126,ἕλχ’ ἵν’ ἀπ’ ὤμοιιν κεφαλὴν τάμοι ὀξέϊ χαλκῷ
Il,17,127,τὸν δὲ νέκυν Τρῳῇσιν ἐρυσσάμενος κυσὶ δοίη
Il,17,128,Αἴας δ’ἐγγύθεν ἦλθε φέρων σάκος ἠΰτε πύργον
Il,17,129,Ἕκτωρ δ’ἂψ ἐς ὅμιλον ἰὼν ἀνεχάζεθ’ ἑταίρων
Il,17,130,ἐς δίφρον δ’ἀνόρουσε δίδου δ’ὅ γε τεύχεα καλὰ
Il,17,131,Τρωσὶ φέρειν προτὶ ἄστυ μέγα κλέος ἔμμεναι αὐτῷ
Il,17,132,Αἴας δ’ἀμφὶ Μενοιτιάδῃ σάκος εὐρὺ καλύψας
Il,17,133,ἑστήκει ὥς τίς τε λέων περὶ οἷσι τέκεσσιν
Il,17,134,ᾧ ῥά τε νήπι’ ἄγοντι συναντήσωνται ἐν ὕλῃ
Il,17,135,ἄνδρες ἐπακτῆρες ὃ δέ τε σθένεϊ βλεμεαίνει
Il,17,136,πᾶν δέ τ’ἐπισκύνιον κάτω ἕλκεται ὄσσε καλύπτων
Il,17,137,ὣς Αἴας περὶ Πατρόκλῳ ἥρωϊ βεβήκει
Il,17,138,Ἀτρεΐδης δ’ἑτέρωθεν ἀρηΐφιλος Μενέλαος
Il,17,139,ἑστήκει μέγα πένθος ἐνὶ στήθεσσιν ἀέξων
Il,17,140,Γλαῦκος δ’Ἱππολόχοιο πάϊς Λυκίων ἀγὸς ἀνδρῶν
Il,17,141,Ἕκτορ’ ὑπόδρα ἰδὼν χαλεπῷ ἠνίπαπε μύθῳ
Il,17,142,Ἕκτορ εἶδος ἄριστε μάχης ἄρα πολλὸν ἐδεύεο
Il,17,143,ἦ σ’αὔτως κλέος ἐσθλὸν ἔχει φύξηλιν ἐόντα
Il,17,144,φράζεο νῦν ὅππως κε πόλιν καὶ ἄστυ σαώσῃς
Il,17,145,οἶος σὺν λαοῖς τοὶ Ἰλίῳ ἐγγεγάασιν
Il,17,146,οὐ γάρ τις Λυκίων γε μαχησόμενος Δαναοῖσιν
Il,17,147,εἶσι περὶ πτόλιος ἐπεὶ οὐκ ἄρα τις χάρις ἦεν
Il,17,148,μάρνασθαι δηίοισιν ἐπ’ ἀνδράσι νωλεμὲς αἰεί
Il,17,149,πῶς κε σὺ χείρονα φῶτα σαώσειας μεθ’ ὅμιλον
Il,17,150,σχέτλι’ ἐπεὶ Σαρπηδόν’ ἅμα ξεῖνον καὶ ἑταῖρον
Il,17,151,κάλλιπες Ἀργείοισιν ἕλωρ καὶ κύρμα γενέσθαι
Il,17,152,ὅς τοι πόλλ’ ὄφελος γένετο πτόλεΐ τε καὶ αὐτῷ
Il,17,153,ζωὸς ἐών νῦν δ’οὔ οἱ ἀλαλκέμεναι κύνας ἔτλης
Il,17,154,τὼ νῦν εἴ τις ἐμοὶ Λυκίων ἐπιπείσεται ἀνδρῶν
Il,17,155,οἴκαδ’ ἴμεν Τροίῃ δὲ πεφήσεται αἰπὺς ὄλεθρος
Il,17,156,εἰ γὰρ νῦν Τρώεσσι μένος πολυθαρσὲς ἐνείη
Il,17,157,ἄτρομον οἷόν τ’ἄνδρας ἐσέρχεται οἳ περὶ πάτρης
Il,17,158,ἀνδράσι δυσμενέεσσι πόνον καὶ δῆριν ἔθεντο
Il,17,159,αἶψά κε Πάτροκλον ἐρυσαίμεθα Ἴλιον εἴσω
Il,17,160,εἰ δ’οὗτος προτὶ ἄστυ μέγα Πριάμοιο ἄνακτος
Il,17,161,ἔλθοι τεθνηὼς καί μιν ἐρυσαίμεθα χάρμης
Il,17,162,αἶψά κεν Ἀργεῖοι Σαρπηδόνος ἔντεα καλὰ
Il,17,163,λύσειαν καί κ’αὐτὸν ἀγοίμεθα Ἴλιον εἴσω
Il,17,164,τοίου γὰρ θεράπων πέφατ’ ἀνέρος ὃς μέγ’ ἄριστος
Il,17,165,Ἀργείων παρὰ νηυσὶ καὶ ἀγχέμαχοι θεράποντες
Il,17,166,ἀλλὰ σύ γ’Αἴαντος μεγαλήτορος οὐκ ἐτάλασσας
Il,17,167,στήμεναι ἄντα κατ’ ὄσσε ἰδὼν δηίων ἐν ἀϋτῇ
Il,17,168,οὐδ’ ἰθὺς μαχέσασθαι ἐπεὶ σέο φέρτερός ἐστι
Il,17,169,τὸν δ’ἄρ’ ὑπόδρα ἰδὼν προσέφη κορυθαίολος Ἕκτωρ
Il,17,170,Γλαῦκε τί ἢ δὲ σὺ τοῖος ἐὼν ὑπέροπλον ἔειπες;
Il,17,171,ὢ πόποι ἦ τ’ἐφάμην σὲ περὶ φρένας ἔμμεναι ἄλλων
Il,17,172,τῶν ὅσσοι Λυκίην ἐριβώλακα ναιετάουσι
Il,17,173,νῦν δέ σευ ὠνοσάμην πάγχυ φρένας οἷον ἔειπες
Il,17,174,ὅς τέ με φῂς Αἴαντα πελώριον οὐχ ὑπομεῖναι
Il,17,175,οὔ τοι ἐγὼν ἔρριγα μάχην οὐδὲ κτύπον ἵππων
Il,17,176,ἀλλ’ αἰεί τε Διὸς κρείσσων νόος αἰγιόχοιο
Il,17,177,ὅς τε καὶ ἄλκιμον ἄνδρα φοβεῖ καὶ ἀφείλετο νίκην
Il,17,178,ῥηϊδίως ὁτὲ δ’αὐτὸς ἐποτρύνει μαχέσασθαι
Il,17,179,ἀλλ’ ἄγε δεῦρο πέπον παρ’ ἔμ’ ἵστασο καὶ ἴδε ἔργον
Il,17,180,ἠὲ πανημέριος κακὸς ἔσσομαι ὡς ἀγορεύεις
Il,17,181,ἦ τινα καὶ Δαναῶν ἀλκῆς μάλα περ μεμαῶτα
Il,17,182,σχήσω ἀμυνέμεναι περὶ Πατρόκλοιο θανόντος
Il,17,183,ὣς εἰπὼν Τρώεσσιν ἐκέκλετο μακρὸν ἀΰσας
Il,17,184,Τρῶες καὶ Λύκιοι καὶ Δάρδανοι ἀγχιμαχηταί
Il,17,185,ἀνέρες ἔστε φίλοι μνήσασθε δὲ θούριδος ἀλκῆς
Il,17,186,ὄφρ’ ἂν ἐγὼν Ἀχιλῆος ἀμύμονος ἔντεα δύω
Il,17,187,καλά τὰ Πατρόκλοιο βίην ἐνάριξα κατακτάς
Il,17,188,ὣς ἄρα φωνήσας ἀπέβη κορυθαίολος Ἕκτωρ
Il,17,189,δηΐου ἐκ πολέμοιο θέων δ’ἐκίχανεν ἑταίρους
Il,17,190,ὦκα μάλ’ οὔ πω τῆλε ποσὶ κραιπνοῖσι μετασπών
Il,17,191,οἳ προτὶ ἄστυ φέρον κλυτὰ τεύχεα Πηλεΐωνος
Il,17,192,στὰς δ’ἀπάνευθε μάχης πολυδακρύου ἔντε’ ἄμειβεν
Il,17,193,ἤτοι ὃ μὲν τὰ ἃ δῶκε φέρειν προτὶ Ἴλιον ἱρὴν
Il,17,194,Τρωσὶ φιλοπτολέμοισιν ὃ δ’ἄμβροτα τεύχεα δῦνε
Il,17,195,Πηλεΐδεω Ἀχιλῆος ἅ οἱ θεοὶ Οὐρανίωνες
Il,17,196,πατρὶ φίλῳ ἔπορον ὃ δ’ἄρα ᾧ παιδὶ ὄπασσε
Il,17,197,γηράς ἀλλ’ οὐχ υἱὸς ἐν ἔντεσι πατρὸς ἐγήρα
Il,17,198,τὸν δ’ὡς οὖν ἀπάνευθεν ἴδεν νεφεληγερέτα Ζεὺς
Il,17,199,τεύχεσι Πηλεΐδαο κορυσσόμενον θείοιο
Il,17,200,κινήσας ῥα κάρη προτὶ ὃν μυθήσατο θυμόν
Il,17,201,ἆ δείλ’ οὐδέ τί τοι θάνατος καταθύμιός ἐστιν
Il,17,202,ὃς δή τοι σχεδὸν εἶσι σὺ δ’ἄμβροτα τεύχεα δύνεις
Il,17,203,ἀνδρὸς ἀριστῆος τόν τε τρομέουσι καὶ ἄλλοι
Il,17,204,τοῦ δὴ ἑταῖρον ἔπεφνες ἐνηέα τε κρατερόν τε
Il,17,205,τεύχεα δ’οὐ κατὰ κόσμον ἀπὸ κρατός τε καὶ ὤμων
Il,17,206,εἵλευ ἀτάρ τοι νῦν γε μέγα κράτος ἐγγυαλίξω
Il,17,207,τῶν ποινὴν ὅ τοι οὔ τι μάχης ἐκνοστήσαντι
Il,17,208,δέξεται Ἀνδρομάχη κλυτὰ τεύχεα Πηλεΐωνος
Il,17,209,ἦ καὶ κυανέῃσιν ἐπ’ ὀφρύσι νεῦσε Κρονίων
Il,17,210,Ἕκτορι δ’ἥρμοσε τεύχε’ ἐπὶ χροΐ δῦ δέ μιν Ἄρης
Il,17,211,δεινὸς ἐνυάλιος πλῆσθεν δ’ἄρα οἱ μέλε’ ἐντὸς
Il,17,212,ἀλκῆς καὶ σθένεος μετὰ δὲ κλειτοὺς ἐπικούρους
Il,17,213,βῆ ῥα μέγα ἰάχων ἰνδάλλετο δέ σφισι πᾶσι
Il,17,214,τεύχεσι λαμπόμενος μεγαθύμου Πηλεΐωνος
Il,17,215,ὄτρυνεν δὲ ἕκαστον ἐποιχόμενος ἐπέεσσι
Il,17,216,Μέσθλην τε Γλαῦκόν τε Μέδοντά τε Θερσίλοχόν τε
Il,17,217,Ἀστεροπαῖόν τε Δεισήνορά θ’Ἱππόθοόν τε
Il,17,218,Φόρκυν τε Χρομίον τε καὶ Ἔννομον οἰωνιστήν
Il,17,219,τοὺς ὅ γ’ἐποτρύνων ἔπεα πτερόεντα προσηύδα
Il,17,220,κέκλυτε μυρία φῦλα περικτιόνων ἐπικούρων
Il,17,221,οὐ γὰρ ἐγὼ πληθὺν διζήμενος οὐδὲ χατίζων
Il,17,222,ἐνθάδ’ ἀφ’ ὑμετέρων πολίων ἤγειρα ἕκαστον
Il,17,223,ἀλλ’ ἵνα μοι Τρώων ἀλόχους καὶ νήπια τέκνα
Il,17,224,προφρονέως ῥύοισθε φιλοπτολέμων ὑπ’ Ἀχαιῶν
Il,17,225,τὰ φρονέων δώροισι κατατρύχω καὶ ἐδωδῇ
Il,17,226,λαούς ὑμέτερον δὲ ἑκάστου θυμὸν ἀέξω
Il,17,227,τώ τις νῦν ἰθὺς τετραμμένος ἢ ἀπολέσθω
Il,17,228,ἠὲ σαωθήτω ἣ γὰρ πολέμου ὀαριστύς
Il,17,229,ὃς δέ κε Πάτροκλον καὶ τεθνηῶτά περ ἔμπης
Il,17,230,Τρῶας ἐς ἱπποδάμους ἐρύσῃ εἴξῃ δέ οἱ Αἴας
Il,17,231,ἥμισυ τῷ ἐνάρων ἀποδάσσομαι ἥμισυ δ’αὐτὸς
Il,17,232,ἕξω ἐγώ τὸ δέ οἱ κλέος ἔσσεται ὅσσον ἐμοί περ
Il,17,233,ὣς ἔφαθ’ οἳ δ’ἰθὺς Δαναῶν βρίσαντες ἔβησαν
Il,17,234,δούρατ’ ἀνασχόμενοι μάλα δέ σφισιν ἔλπετο θυμὸς
Il,17,235,νεκρὸν ὑπ’ Αἴαντος ἐρύειν Τελαμωνιάδαο
Il,17,236,νήπιοι ἦ τε πολέσσιν ἐπ’ αὐτῷ θυμὸν ἀπηύρα
Il,17,237,καὶ τότ’ ἄρ’ Αἴας εἶπε βοὴν ἀγαθὸν Μενέλαον
Il,17,238,ὦ πέπον ὦ Μενέλαε διοτρεφὲς οὐκέτι νῶϊ
Il,17,239,ἔλπομαι αὐτώ περ νοστησέμεν ἐκ πολέμοιο
Il,17,240,οὔ τι τόσον νέκυος περιδείδια Πατρόκλοιο
Il,17,241,ὅς κε τάχα Τρώων κορέει κύνας ἠδ’ οἰωνούς
Il,17,242,ὅσσον ἐμῇ κεφαλῇ περιδείδια μή τι πάθῃσι
Il,17,243,καὶ σῇ ἐπεὶ πολέμοιο νέφος περὶ πάντα καλύπτει
Il,17,244,Ἕκτωρ ἡμῖν δ’αὖτ’ ἀναφαίνεται αἰπὺς ὄλεθρος
Il,17,245,ἀλλ’ ἄγ’ ἀριστῆας Δαναῶν κάλει ἤν τις ἀκούσῃ
Il,17,246,ὣς ἔφατ’ οὐδ’ ἀπίθησε βοὴν ἀγαθὸς Μενέλαος
Il,17,247,ἤϋσεν δὲ διαπρύσιον Δαναοῖσι γεγωνώς
Il,17,248,ὦ φίλοι Ἀργείων ἡγήτορες ἠδὲ μέδοντες
Il,17,249,οἵ τε παρ’ Ἀτρεΐδῃς Ἀγαμέμνονι καὶ Μενελάῳ
Il,17,250,δήμια πίνουσιν καὶ σημαίνουσιν ἕκαστος
Il,17,251,λαοῖς ἐκ δὲ Διὸς τιμὴ καὶ κῦδος ὀπηδεῖ
Il,17,252,ἀργαλέον δέ μοί ἐστι διασκοπιᾶσθαι ἕκαστον
Il,17,253,ἡγεμόνων τόσση γὰρ ἔρις πολέμοιο δέδηεν
Il,17,254,ἀλλά τις αὐτὸς ἴτω νεμεσιζέσθω δ’ἐνὶ θυμῷ
Il,17,255,Πάτροκλον Τρῳῇσι κυσὶν μέλπηθρα γενέσθαι
Il,17,256,ὣς ἔφατ’ ὀξὺ δ’ἄκουσεν Ὀϊλῆος ταχὺς Αἴας
Il,17,257,πρῶτος δ’ἀντίος ἦλθε θέων ἀνὰ δηϊοτῆτα
Il,17,258,τὸν δὲ μετ’ Ἰδομενεὺς καὶ ὀπάων Ἰδομενῆος
Il,17,259,Μηριόνης ἀτάλαντος Ἐνυαλίῳ ἀνδρειφόντῃ
Il,17,260,τῶν δ’ἄλλων τίς κεν ᾗσι φρεσὶν οὐνόματ’ εἴποι
Il,17,261,ὅσσοι δὴ μετόπισθε μάχην ἤγειραν Ἀχαιῶν;
Il,17,262,Τρῶες δὲ προὔτυψαν ἀολλέες ἦρχε δ’ἄρ’ Ἕκτωρ
Il,17,263,ὡς δ’ὅτ’ ἐπὶ προχοῇσι διιπετέος ποταμοῖο
Il,17,264,βέβρυχεν μέγα κῦμα ποτὶ ῥόον ἀμφὶ δέ τ’ἄκραι
Il,17,265,ἠϊόνες βοόωσιν ἐρευγομένης ἁλὸς ἔξω
Il,17,266,τόσσῃ ἄρα Τρῶες ἰαχῇ ἴσαν αὐτὰρ Ἀχαιοὶ
Il,17,267,ἕστασαν ἀμφὶ Μενοιτιάδῃ ἕνα θυμὸν ἔχοντες
Il,17,268,φραχθέντες σάκεσιν χαλκήρεσιν ἀμφὶ δ’ἄρά σφι
Il,17,269,λαμπρῇσιν κορύθεσσι Κρονίων ἠέρα πολλὴν
Il,17,270,χεῦ’ ἐπεὶ οὐδὲ Μενοιτιάδην ἔχθαιρε πάρος γε
Il,17,271,ὄφρα ζωὸς ἐὼν θεράπων ἦν Αἰακίδαο
Il,17,272,μίσησεν δ’ἄρα μιν δηίων κυσὶ κύρμα γενέσθαι
Il,17,273,Τρῳῇσιν τὼ καί οἱ ἀμυνέμεν ὦρσεν ἑταίρους
Il,17,274,ὦσαν δὲ πρότεροι Τρῶες ἑλίκωπας Ἀχαιούς
Il,17,275,νεκρὸν δὲ προλιπόντες ὑπέτρεσαν οὐδέ τιν’ αὐτῶν
Il,17,276,Τρῶες ὑπέρθυμοι ἕλον ἔγχεσιν ἱέμενοί περ
Il,17,277,ἀλλὰ νέκυν ἐρύοντο μίνυνθα δὲ καὶ τοῦ Ἀχαιοὶ
Il,17,278,μέλλον ἀπέσσεσθαι μάλα γάρ σφεας ὦκ’ ἐλέλιξεν
Il,17,279,Αἴας ὃς περὶ μὲν εἶδος περὶ δ’ἔργα τέτυκτο
Il,17,280,τῶν ἄλλων Δαναῶν μετ’ ἀμύμονα Πηλεΐωνα
Il,17,281,ἴθυσεν δὲ διὰ προμάχων συῒ εἴκελος ἀλκὴν
Il,17,282,καπρίῳ ὅς τ’ἐν ὄρεσσι κύνας θαλερούς τ’αἰζηοὺς
Il,17,283,ῥηϊδίως ἐκέδασσεν ἑλιξάμενος διὰ βήσσας
Il,17,284,ὣς υἱὸς Τελαμῶνος ἀγαυοῦ φαίδιμος Αἴας
Il,17,285,ῥεῖα μετεισάμενος Τρώων ἐκέδασσε φάλαγγας
Il,17,286,οἳ περὶ Πατρόκλῳ βέβασαν φρόνεον δὲ μάλιστα
Il,17,287,ἄστυ πότι σφέτερον ἐρύειν καὶ κῦδος ἀρέσθαι
Il,17,288,ἤτοι τὸν Λήθοιο Πελασγοῦ φαίδιμος υἱὸς
Il,17,289,Ἱππόθοος ποδὸς ἕλκε κατὰ κρατερὴν ὑσμίνην
Il,17,290,δησάμενος τελαμῶνι παρὰ σφυρὸν ἀμφὶ τένοντας
Il,17,291,Ἕκτορι καὶ Τρώεσσι χαριζόμενος τάχα δ’αὐτῷ
Il,17,292,ἦλθε κακόν τό οἱ οὔ τις ἐρύκακεν ἱεμένων περ
Il,17,293,τὸν δ’υἱὸς Τελαμῶνος ἐπαΐξας δι’ ὁμίλου
Il,17,294,πλῆξ’ αὐτοσχεδίην κυνέης διὰ χαλκοπαρῄου
Il,17,295,ἤρικε δ’ἱπποδάσεια κόρυς περὶ δουρὸς ἀκωκῇ
Il,17,296,πληγεῖσ’ ἔγχεΐ τε μεγάλῳ καὶ χειρὶ παχείῃ
Il,17,297,ἐγκέφαλος δὲ παρ’ αὐλὸν ἀνέδραμεν ἐξ ὠτειλῆς
Il,17,298,αἱματόεις τοῦ δ’αὖθι λύθη μένος ἐκ δ’ἄρα χειρῶν
Il,17,299,Πατρόκλοιο πόδα μεγαλήτορος ἧκε χαμᾶζε
Il,17,300,κεῖσθαι ὃ δ’ἄγχ’ αὐτοῖο πέσε πρηνὴς ἐπὶ νεκρῷ
Il,17,301,τῆλ’ ἀπὸ Λαρίσης ἐριβώλακος οὐδὲ τοκεῦσι
Il,17,302,θρέπτρα φίλοις ἀπέδωκε μινυνθάδιος δέ οἱ αἰὼν
Il,17,303,ἔπλεθ’ ὑπ’ Αἴαντος μεγαθύμου δουρὶ δαμέντι
Il,17,304,Ἕκτωρ δ’αὖτ’ Αἴαντος ἀκόντισε δουρὶ φαεινῷ
Il,17,305,ἀλλ’ ὃ μὲν ἄντα ἰδὼν ἠλεύατο χάλκεον ἔγχος
Il,17,306,τυτθόν ὃ δὲ Σχεδίον μεγαθύμου Ἰφίτου υἱὸν
Il,17,307,Φωκήων ὄχ’ ἄριστον ὃς ἐν κλειτῷ Πανοπῆϊ
Il,17,308,οἰκία ναιετάασκε πολέσσ’ ἄνδρεσσιν ἀνάσσων
Il,17,309,τὸν βάλ’ ὑπὸ κληῖδα μέσην διὰ δ’ἀμπερὲς ἄκρη
Il,17,310,αἰχμὴ χαλκείη παρὰ νείατον ὦμον ἀνέσχε
Il,17,311,δούπησεν δὲ πεσών ἀράβησε δὲ τεύχε’ ἐπ’ αὐτῷ
Il,17,312,Αἴας δ’αὖ Φόρκυνα δαΐφρονα Φαίνοπος υἱὸν
Il,17,313,Ἱπποθόῳ περιβάντα μέσην κατὰ γαστέρα τύψε
Il,17,314,ῥῆξε δὲ θώρηκος γύαλον διὰ δ’ἔντερα χαλκὸς
Il,17,315,ἤφυσ’ ὃ δ’ἐν κονίῃσι πεσὼν ἕλε γαῖαν ἀγοστῷ
Il,17,316,χώρησαν δ’ὑπό τε πρόμαχοι καὶ φαίδιμος Ἕκτωρ
Il,17,317,Ἀργεῖοι δὲ μέγα ἴαχον ἐρύσαντο δὲ νεκροὺς
Il,17,318,Φόρκυν θ’Ἱππόθοόν τε λύοντο δὲ τεύχε’ ἀπ’ ὤμων
Il,17,319,ἔνθά κεν αὖτε Τρῶες ἀρηϊφίλων ὑπ’ Ἀχαιῶν
Il,17,320,Ἴλιον εἰσανέβησαν ἀναλκείῃσι δαμέντες
Il,17,321,Ἀργεῖοι δέ κε κῦδος ἕλον καὶ ὑπὲρ Διὸς αἶσαν
Il,17,322,κάρτεϊ καὶ σθένεϊ σφετέρῳ ἀλλ’ αὐτὸς Ἀπόλλων
Il,17,323,Αἰνείαν ὄτρυνε δέμας Περίφαντι ἐοικὼς
Il,17,324,κήρυκι Ἠπυτίδῃ ὅς οἱ παρὰ πατρὶ γέροντι
Il,17,325,κηρύσσων γήρασκε φίλα φρεσὶ μήδεα εἰδώς
Il,17,326,τῷ μιν ἐεισάμενος προσέφη Διὸς υἱὸς Ἀπόλλων
Il,17,327,Αἰνεία πῶς ἂν καὶ ὑπὲρ θεὸν εἰρύσσαισθε
Il,17,328,Ἴλιον αἰπεινήν; ὡς δὴ ἴδον ἀνέρας ἄλλους
Il,17,329,κάρτεΐ τε σθένεΐ τε πεποιθότας ἠνορέῃ τε
Il,17,330,πλήθεΐ τε σφετέρῳ καὶ ὑπερδέα δῆμον ἔχοντας
Il,17,331,ἡμῖν δὲ Ζεὺς μὲν πολὺ βούλεται ἢ Δαναοῖσι
Il,17,332,νίκην ἀλλ’ αὐτοὶ τρεῖτ’ ἄσπετον οὐδὲ μάχεσθε
Il,17,333,ὣς ἔφατ’ Αἰνείας δ’ἑκατηβόλον Ἀπόλλωνα
Il,17,334,ἔγνω ἐς ἄντα ἰδών μέγα δ’Ἕκτορα εἶπε βοήσας
Il,17,335,Ἕκτόρ τ’ἠδ’ ἄλλοι Τρώων ἀγοὶ ἠδ’ ἐπικούρων
Il,17,336,αἰδὼς μὲν νῦν ἥδε γ’ἀρηϊφίλων ὑπ’ Ἀχαιῶν
Il,17,337,Ἴλιον εἰσαναβῆναι ἀναλκείῃσι δαμέντας
Il,17,338,ἀλλ’ ἔτι γάρ τίς φησι θεῶν ἐμοὶ ἄγχι παραστὰς
Il,17,339,Ζῆν’ ὕπατον μήστωρα μάχης ἐπιτάρροθον εἶναι
Il,17,340,τώ ῥ’ἰθὺς Δαναῶν ἴομεν μηδ’ οἵ γε ἕκηλοι
Il,17,341,Πάτροκλον νηυσὶν πελασαίατο τεθνηῶτα
Il,17,342,ὣς φάτο καί ῥα πολὺ προμάχων ἐξάλμενος ἔστη
Il,17,343,οἳ δ’ἐλελίχθησαν καὶ ἐναντίοι ἔσταν Ἀχαιῶν
Il,17,344,ἔνθ’ αὖτ’ Αἰνείας Λειώκριτον οὔτασε δουρὶ
Il,17,345,υἱὸν Ἀρίσβαντος Λυκομήδεος ἐσθλὸν ἑταῖρον
Il,17,346,τὸν δὲ πεσόντ’ ἐλέησεν ἀρηΐφιλος Λυκομήδης
Il,17,347,στῆ δὲ μάλ’ ἐγγὺς ἰών καὶ ἀκόντισε δουρὶ φαεινῷ
Il,17,348,καὶ βάλεν Ἱππασίδην Ἀπισάονα ποιμένα λαῶν
Il,17,349,ἧπαρ ὑπὸ πραπίδων εἶθαρ δ’ὑπὸ γούνατ’ ἔλυσεν
Il,17,350,ὅς ῥ’ἐκ Παιονίης ἐριβώλακος εἰληλούθει
Il,17,351,καὶ δὲ μετ’ Ἀστεροπαῖον ἀριστεύεσκε μάχεσθαι
Il,17,352,τὸν δὲ πεσόντ’ ἐλέησεν ἀρήϊος Ἀστεροπαῖος
Il,17,353,ἴθυσεν δὲ καὶ ὃ πρόφρων Δαναοῖσι μάχεσθαι
Il,17,354,ἀλλ’ οὔ πως ἔτι εἶχε σάκεσσι γὰρ ἔρχατο πάντῃ
Il,17,355,ἑσταότες περὶ Πατρόκλῳ πρὸ δὲ δούρατ’ ἔχοντο
Il,17,356,Αἴας γὰρ μάλα πάντας ἐπῴχετο πολλὰ κελεύων
Il,17,357,οὔτέ τιν’ ἐξοπίσω νεκροῦ χάζεσθαι ἀνώγει
Il,17,358,οὔτέ τινα προμάχεσθαι Ἀχαιῶν ἔξοχον ἄλλων
Il,17,359,ἀλλὰ μάλ’ ἀμφ’ αὐτῷ βεβάμεν σχεδόθεν δὲ μάχεσθαι
Il,17,360,ὣς Αἴας ἐπέτελλε πελώριος αἵματι δὲ χθὼν
Il,17,361,δεύετο πορφυρέῳ τοὶ δ’ἀγχιστῖνοι ἔπιπτον
Il,17,362,νεκροὶ ὁμοῦ Τρώων καὶ ὑπερμενέων ἐπικούρων
Il,17,363,καὶ Δαναῶν οὐδ’ οἳ γὰρ ἀναιμωτί γε μάχοντο
Il,17,364,παυρότεροι δὲ πολὺ φθίνυθον μέμνηντο γὰρ αἰεὶ
Il,17,365,ἀλλήλοις ἀν’ ὅμιλον ἀλεξέμεναι φόνον αἰπύν
Il,17,366,ὣς οἳ μὲν μάρναντο δέμας πυρός οὐδέ κε φαίης
Il,17,367,οὔτέ ποτ’ ἠέλιον σῶν ἔμμεναι οὔτε σελήνην
Il,17,368,ἠέρι γὰρ κατέχοντο μάχης ἐπί θ’ὅσσον ἄριστοι
Il,17,369,ἕστασαν ἀμφὶ Μενοιτιάδῃ κατατεθνηῶτι
Il,17,370,οἳ δ’ἄλλοι Τρῶες καὶ ἐϋκνήμιδες Ἀχαιοὶ
Il,17,371,εὔκηλοι πολέμιζον ὑπ’ αἰθέρι πέπτατο δ’αὐγὴ
Il,17,372,ἠελίου ὀξεῖα νέφος δ’οὐ φαίνετο πάσης
Il,17,373,γαίης οὐδ’ ὀρέων μεταπαυόμενοι δὲ μάχοντο
Il,17,374,ἀλλήλων ἀλεείνοντες βέλεα στονόεντα
Il,17,375,πολλὸν ἀφεσταότες τοὶ δ’ἐν μέσῳ ἄλγε’ ἔπασχον
Il,17,376,ἠέρι καὶ πολέμῳ τείροντο δὲ νηλέϊ χαλκῷ
Il,17,377,ὅσσοι ἄριστοι ἔσαν δύο δ’οὔ πω φῶτε πεπύσθην
Il,17,378,ἀνέρε κυδαλίμω Θρασυμήδης Ἀντίλοχός τε
Il,17,379,Πατρόκλοιο θανόντος ἀμύμονος ἀλλ’ ἔτ’ ἔφαντο
Il,17,380,ζωὸν ἐνὶ πρώτῳ ὁμάδῳ Τρώεσσι μάχεσθαι
Il,17,381,τὼ δ’ἐπιοσσομένω θάνατον καὶ φύζαν ἑταίρων
Il,17,382,νόσφιν ἐμαρνάσθην ἐπεὶ ὣς ἐπετέλλετο Νέστωρ
Il,17,383,ὀτρύνων πόλεμον δὲ μελαινάων ἀπὸ νηῶν
Il,17,384,τοῖς δὲ πανημερίοις ἔριδος μέγα νεῖκος ὀρώρει
Il,17,385,ἀργαλέης καμάτῳ δὲ καὶ ἱδρῷ νωλεμὲς αἰεὶ
Il,17,386,γούνατά τε κνῆμαί τε πόδες θ’ὑπένερθεν ἑκάστου
Il,17,387,χεῖρές τ’ὀφθαλμοί τε παλάσσετο μαρναμένοιιν
Il,17,388,ἀμφ’ ἀγαθὸν θεράποντα ποδώκεος Αἰακίδαο
Il,17,389,ὡς δ’ὅτ’ ἀνὴρ ταύροιο βοὸς μεγάλοιο βοείην
Il,17,390,λαοῖσιν δώῃ τανύειν μεθύουσαν ἀλοιφῇ
Il,17,391,δεξάμενοι δ’ἄρα τοί γε διαστάντες τανύουσι
Il,17,392,κυκλόσ’ ἄφαρ δέ τε ἰκμὰς ἔβη δύνει δέ τ’ἀλοιφὴ
Il,17,393,πολλῶν ἑλκόντων τάνυται δέ τε πᾶσα διὰ πρό
Il,17,394,ὣς οἵ γ’ἔνθα καὶ ἔνθα νέκυν ὀλίγῃ ἐνὶ χώρῃ
Il,17,395,εἵλκεον ἀμφότεροι μάλα δέ σφισιν ἔλπετο θυμὸς
Il,17,396,Τρωσὶν μὲν ἐρύειν προτὶ Ἴλιον αὐτὰρ Ἀχαιοῖς
Il,17,397,νῆας ἔπι γλαφυράς περὶ δ’αὐτοῦ μῶλος ὀρώρει
Il,17,398,ἄγριος οὐδέ κ’Ἄρης λαοσσόος οὐδέ κ’Ἀθήνη
Il,17,399,τόν γε ἰδοῦσ’ ὀνόσαιτ’ οὐδ’ εἰ μάλα μιν χόλος ἵκοι
Il,17,400,τοῖον Ζεὺς ἐπὶ Πατρόκλῳ ἀνδρῶν τε καὶ ἵππων
Il,17,401,ἤματι τῷ ἐτάνυσσε κακὸν πόνον οὐδ’ ἄρα πώ τι
Il,17,402,ᾔδεε Πάτροκλον τεθνηότα δῖος Ἀχιλλεύς
Il,17,403,πολλὸν γὰρ ῥ’ἀπάνευθε νεῶν μάρναντο θοάων
Il,17,404,τείχει ὕπο Τρώων τό μιν οὔ ποτε ἔλπετο θυμῷ
Il,17,405,τεθνάμεν ἀλλὰ ζωὸν ἐνιχριμφθέντα πύλῃσιν
Il,17,406,ἂψ ἀπονοστήσειν ἐπεὶ οὐδὲ τὸ ἔλπετο πάμπαν
Il,17,407,ἐκπέρσειν πτολίεθρον ἄνευ ἕθεν οὐδὲ σὺν αὐτῷ
Il,17,408,πολλάκι γὰρ τό γε μητρὸς ἐπεύθετο νόσφιν ἀκούων
Il,17,409,ἥ οἱ ἀπαγγέλλεσκε Διὸς μεγάλοιο νόημα
Il,17,410,δὴ τότε γ’οὔ οἱ ἔειπε κακὸν τόσον ὅσσον ἐτύχθη
Il,17,411,μήτηρ ὅττί ῥά οἱ πολὺ φίλτατος ὤλεθ’ ἑταῖρος
Il,17,412,οἳ δ’αἰεὶ περὶ νεκρὸν ἀκαχμένα δούρατ’ ἔχοντες
Il,17,413,νωλεμὲς ἐγχρίμπτοντο καὶ ἀλλήλους ἐνάριζον
Il,17,414,ὧδε δέ τις εἴπεσκεν Ἀχαιῶν χαλκοχιτώνων
Il,17,415,ὦ φίλοι οὐ μὰν ἧμιν ἐϋκλεὲς ἀπονέεσθαι
Il,17,416,νῆας ἔπι γλαφυράς ἀλλ’ αὐτοῦ γαῖα μέλαινα
Il,17,417,πᾶσι χάνοι τό κεν ἧμιν ἄφαρ πολὺ κέρδιον εἴη
Il,17,418,εἰ τοῦτον Τρώεσσι μεθήσομεν ἱπποδάμοισιν
Il,17,419,ἄστυ πότι σφέτερον ἐρύσαι καὶ κῦδος ἀρέσθαι
Il,17,420,ὣς δέ τις αὖ Τρώων μεγαθύμων αὐδήσασκεν
Il,17,421,ὦ φίλοι εἰ καὶ μοῖρα παρ’ ἀνέρι τῷδε δαμῆναι
Il,17,422,πάντας ὁμῶς μή πώ τις ἐρωείτω πολέμοιο
Il,17,423,ὣς ἄρα τις εἴπεσκε μένος δ’ὄρσασκεν ἑκάστου
Il,17,424,ὣς οἳ μὲν μάρναντο σιδήρειος δ’ὀρυμαγδὸς
Il,17,425,χάλκεον οὐρανὸν ἷκε δι’ αἰθέρος ἀτρυγέτοιο
Il,17,426,ἵπποι δ’Αἰακίδαο μάχης ἀπάνευθεν ἐόντες
Il,17,427,κλαῖον ἐπεὶ δὴ πρῶτα πυθέσθην ἡνιόχοιο
Il,17,428,ἐν κονίῃσι πεσόντος ὑφ’ Ἕκτορος ἀνδροφόνοιο
Il,17,429,ἦ μὰν Αὐτομέδων Διώρεος ἄλκιμος υἱὸς
Il,17,430,πολλὰ μὲν ἂρ μάστιγι θοῇ ἐπεμαίετο θείνων
Il,17,431,πολλὰ δὲ μειλιχίοισι προσηύδα πολλὰ δ’ἀρειῇ
Il,17,432,τὼ δ’οὔτ’ ἂψ ἐπὶ νῆας ἐπὶ πλατὺν Ἑλλήσποντον
Il,17,433,ἠθελέτην ἰέναι οὔτ’ ἐς πόλεμον μετ’ Ἀχαιούς
Il,17,434,ἀλλ’ ὥς τε στήλη μένει ἔμπεδον ἥ τ’ἐπὶ τύμβῳ
Il,17,435,ἀνέρος ἑστήκῃ τεθνηότος ἠὲ γυναικός
Il,17,436,ὣς μένον ἀσφαλέως περικαλλέα δίφρον ἔχοντες
Il,17,437,οὔδει ἐνισκίμψαντε καρήατα δάκρυα δέ σφι
Il,17,438,θερμὰ κατὰ βλεφάρων χαμάδις ῥέε μυρομένοισιν
Il,17,439,ἡνιόχοιο πόθῳ θαλερὴ δ’ἐμιαίνετο χαίτη
Il,17,440,ζεύγλης ἐξεριποῦσα παρὰ ζυγὸν ἀμφοτέρωθεν
Il,17,441,μυρομένω δ’ἄρα τώ γε ἰδὼν ἐλέησε Κρονίων
Il,17,442,κινήσας δὲ κάρη προτὶ ὃν μυθήσατο θυμόν
Il,17,443,ἆ δειλώ τί σφῶϊ δόμεν Πηλῆϊ ἄνακτι
Il,17,444,θνητῷ ὑμεῖς δ’ἐστὸν ἀγήρω τ’ἀθανάτω τε;
Il,17,445,ἦ ἵνα δυστήνοισι μετ’ ἀνδράσιν ἄλγε’ ἔχητον;
Il,17,446,οὐ μὲν γάρ τί πού ἐστιν ὀϊζυρώτερον ἀνδρὸς
Il,17,447,πάντων ὅσσά τε γαῖαν ἔπι πνείει τε καὶ ἕρπει
Il,17,448,ἀλλ’ οὐ μὰν ὑμῖν γε καὶ ἅρμασι δαιδαλέοισιν
Il,17,449,Ἕκτωρ Πριαμίδης ἐποχήσεται οὐ γὰρ ἐάσω
Il,17,450,ἦ οὐχ ἅλις ὡς καὶ τεύχε’ ἔχει καὶ ἐπεύχεται αὔτως;
Il,17,451,σφῶϊν δ’ἐν γούνεσσι βαλῶ μένος ἠδ’ ἐνὶ θυμῷ
Il,17,452,ὄφρα καὶ Αὐτομέδοντα σαώσετον ἐκ πολέμοιο
Il,17,453,νῆας ἔπι γλαφυράς ἔτι γάρ σφισι κῦδος ὀρέξω
Il,17,454,κτείνειν εἰς ὅ κε νῆας ἐϋσσέλμους ἀφίκωνται
Il,17,455,δύῃ τ’ἠέλιος καὶ ἐπὶ κνέφας ἱερὸν ἔλθῃ
Il,17,456,ὣς εἰπὼν ἵπποισιν ἐνέπνευσεν μένος ἠΰ
Il,17,457,τὼ δ’ἀπὸ χαιτάων κονίην οὖδας δὲ βαλόντε
Il,17,458,ῥίμφα φέρον θοὸν ἅρμα μετὰ Τρῶας καὶ Ἀχαιούς
Il,17,459,τοῖσι δ’ἐπ’ Αὐτομέδων μάχετ’ ἀχνύμενός περ ἑταίρου
Il,17,460,ἵπποις ἀΐσσων ὥς τ’αἰγυπιὸς μετὰ χῆνας
Il,17,461,ῥέα μὲν γὰρ φεύγεσκεν ὑπ’ ἐκ Τρώων ὀρυμαγδοῦ
Il,17,462,ῥεῖα δ’ἐπαΐξασκε πολὺν καθ’ ὅμιλον ὀπάζων
Il,17,463,ἀλλ’ οὐχ ᾕρει φῶτας ὅτε σεύαιτο διώκειν
Il,17,464,οὐ γάρ πως ἦν οἶον ἐόνθ’ ἱερῷ ἐνὶ δίφρῳ
Il,17,465,ἔγχει ἐφορμᾶσθαι καὶ ἐπίσχειν ὠκέας ἵππους
Il,17,466,ὀψὲ δὲ δή μιν ἑταῖρος ἀνὴρ ἴδεν ὀφθαλμοῖσιν
Il,17,467,Ἀλκιμέδων υἱὸς Λαέρκεος Αἱμονίδαο
Il,17,468,στῆ δ’ὄπιθεν δίφροιο καὶ Αὐτομέδοντα προσηύδα
Il,17,469,Αὐτόμεδον τίς τοί νυ θεῶν νηκερδέα βουλὴν
Il,17,470,ἐν στήθεσσιν ἔθηκε καὶ ἐξέλετο φρένας ἐσθλάς;
Il,17,471,οἷον πρὸς Τρῶας μάχεαι πρώτῳ ἐν ὁμίλῳ
Il,17,472,μοῦνος ἀτάρ τοι ἑταῖρος ἀπέκτατο τεύχεα δ’Ἕκτωρ
Il,17,473,αὐτὸς ἔχων ὤμοισιν ἀγάλλεται Αἰακίδαο
Il,17,474,τὸν δ’αὖτ’ Αὐτομέδων προσέφη Διώρεος υἱός
Il,17,475,Ἀλκίμεδον τίς γάρ τοι Ἀχαιῶν ἄλλος ὁμοῖος
Il,17,476,ἵππων ἀθανάτων ἐχέμεν δμῆσίν τε μένος τε
Il,17,477,εἰ μὴ Πάτροκλος θεόφιν μήστωρ ἀτάλαντος
Il,17,478,ζωὸς ἐών; νῦν αὖ θάνατος καὶ μοῖρα κιχάνει
Il,17,479,ἀλλὰ σὺ μὲν μάστιγα καὶ ἡνία σιγαλόεντα
Il,17,480,δέξαι ἐγὼ δ’ἵππων ἀποβήσομαι ὄφρα μάχωμαι
Il,17,481,ὣς ἔφατ’ Ἀλκιμέδων δὲ βοηθόον ἅρμ’ ἐπορούσας
Il,17,482,καρπαλίμως μάστιγα καὶ ἡνία λάζετο χερσίν
Il,17,483,Αὐτομέδων δ’ἀπόρουσε νόησε δὲ φαίδιμος Ἕκτωρ
Il,17,484,αὐτίκα δ’Αἰνείαν προσεφώνεεν ἐγγὺς ἐόντα
Il,17,485,Αἰνεία Τρώων βουληφόρε χαλκοχιτώνων
Il,17,486,ἵππω τώδ’ ἐνόησα ποδώκεος Αἰακίδαο
Il,17,487,ἐς πόλεμον προφανέντε σὺν ἡνιόχοισι κακοῖσι
Il,17,488,τώ κεν ἐελποίμην αἱρησέμεν εἰ σύ γε θυμῷ
Il,17,489,σῷ ἐθέλεις ἐπεὶ οὐκ ἂν ἐφορμηθέντε γε νῶϊ
Il,17,490,τλαῖεν ἐναντίβιον στάντες μαχέσασθαι Ἄρηϊ
Il,17,491,ὣς ἔφατ’ οὐδ’ ἀπίθησεν ἐῢς πάϊς Ἀγχίσαο
Il,17,492,τὼ δ’ἰθὺς βήτην βοέῃς εἰλυμένω ὤμους
Il,17,493,αὔῃσι στερεῇσι πολὺς δ’ἐπελήλατο χαλκός
Il,17,494,τοῖσι δ’ἅμα Χρομίος τε καὶ Ἄρητος θεοειδὴς
Il,17,495,ἤϊσαν ἀμφότεροι μάλα δέ σφισιν ἔλπετο θυμὸς
Il,17,496,αὐτώ τε κτενέειν ἐλάαν τ’ἐριαύχενας ἵππους
Il,17,497,νήπιοι οὐδ’ ἄρ’ ἔμελλον ἀναιμωτί γε νέεσθαι
Il,17,498,αὖτις ἀπ’ Αὐτομέδοντος ὃ δ’εὐξάμενος Διὶ πατρὶ
Il,17,499,ἀλκῆς καὶ σθένεος πλῆτο φρένας ἀμφὶ μελαίνας
Il,17,500,αὐτίκα δ’Ἀλκιμέδοντα προσηύδα πιστὸν ἑταῖρον
Il,17,501,Ἀλκίμεδον μὴ δή μοι ἀπόπροθεν ἰσχέμεν ἵππους
Il,17,502,ἀλλὰ μάλ’ ἐμπνείοντε μεταφρένῳ οὐ γὰρ ἔγωγε
Il,17,503,Ἕκτορα Πριαμίδην μένεος σχήσεσθαι ὀΐω
Il,17,504,πρίν γ’ἐπ’ Ἀχιλλῆος καλλίτριχε βήμεναι ἵππω
Il,17,505,νῶϊ κατακτείναντα φοβῆσαί τε στίχας ἀνδρῶν
Il,17,506,Ἀργείων ἤ κ’αὐτὸς ἐνὶ πρώτοισιν ἁλοίη
Il,17,507,ὣς εἰπὼν Αἴαντε καλέσσατο καὶ Μενέλαον
Il,17,508,Αἴαντ’ Ἀργείων ἡγήτορε καὶ Μενέλαε
Il,17,509,ἤτοι μὲν τὸν νεκρὸν ἐπιτράπεθ’ οἵ περ ἄριστοι
Il,17,510,ἀμφ’ αὐτῷ βεβάμεν καὶ ἀμύνεσθαι στίχας ἀνδρῶν
Il,17,511,νῶϊν δὲ ζωοῖσιν ἀμύνετε νηλεὲς ἦμαρ
Il,17,512,τῇδε γὰρ ἔβρισαν πόλεμον κάτα δακρυόεντα
Il,17,513,Ἕκτωρ Αἰνείας θ’οἳ Τρώων εἰσὶν ἄριστοι
Il,17,514,ἀλλ’ ἤτοι μὲν ταῦτα θεῶν ἐν γούνασι κεῖται
Il,17,515,ἥσω γὰρ καὶ ἐγώ τὰ δέ κεν Διὶ πάντα μελήσει
Il,17,516,ἦ ῥα καὶ ἀμπεπαλὼν προΐει δολιχόσκιον ἔγχος
Il,17,517,καὶ βάλεν Ἀρήτοιο κατ’ ἀσπίδα πάντοσ’ ἐΐσην
Il,17,518,ἣ δ’οὐκ ἔγχος ἔρυτο διὰ πρὸ δὲ εἴσατο χαλκός
Il,17,519,νειαίρῃ δ’ἐν γαστρὶ διὰ ζωστῆρος ἔλασσεν
Il,17,520,ὡς δ’ὅτ’ ἂν ὀξὺν ἔχων πέλεκυν αἰζήϊος ἀνὴρ
Il,17,521,κόψας ἐξόπιθεν κεράων βοὸς ἀγραύλοιο
Il,17,522,ἶνα τάμῃ διὰ πᾶσαν ὃ δὲ προθορὼν ἐρίπῃσιν
Il,17,523,ὣς ἄρ’ ὅ γε προθορὼν πέσεν ὕπτιος ἐν δέ οἱ ἔγχος
Il,17,524,νηδυίοισι μάλ’ ὀξὺ κραδαινόμενον λύε γυῖα
Il,17,525,Ἕκτωρ δ’Αὐτομέδοντος ἀκόντισε δουρὶ φαεινῷ
Il,17,526,ἀλλ’ ὃ μὲν ἄντα ἰδὼν ἠλεύατο χάλκεον ἔγχος
Il,17,527,πρόσσω γὰρ κατέκυψε τὸ δ’ἐξόπιθεν δόρυ μακρὸν
Il,17,528,οὔδει ἐνισκίμφθη ἐπὶ δ’οὐρίαχος πελεμίχθη
Il,17,529,ἔγχεος ἔνθα δ’ἔπειτ’ ἀφίει μένος ὄβριμος Ἄρης
Il,17,530,καί νύ κε δὴ ξιφέεσσ’ αὐτοσχεδὸν ὁρμηθήτην
Il,17,531,εἰ μή σφω’ Αἴαντε διέκριναν μεμαῶτε
Il,17,532,οἵ ῥ’ἦλθον καθ’ ὅμιλον ἑταίρου κικλήσκοντος
Il,17,533,τοὺς ὑποταρβήσαντες ἐχώρησαν πάλιν αὖτις
Il,17,534,Ἕκτωρ Αἰνείας τ’ἠδὲ Χρομίος θεοειδής
Il,17,535,Ἄρητον δὲ κατ’ αὖθι λίπον δεδαϊγμένον ἦτορ
Il,17,536,κείμενον Αὐτομέδων δὲ θοῷ ἀτάλαντος Ἄρηϊ
Il,17,537,τεύχεά τ’ἐξενάριξε καὶ εὐχόμενος ἔπος ηὔδα
Il,17,538,ἦ δὴ μὰν ὀλίγον γε Μενοιτιάδαο θανόντος
Il,17,539,κῆρ ἄχεος μεθέηκα χερείονά περ καταπέφνων
Il,17,540,ὣς εἰπὼν ἐς δίφρον ἑλὼν ἔναρα βροτόεντα
Il,17,541,θῆκ’ ἂν δ’αὐτὸς ἔβαινε πόδας καὶ χεῖρας ὕπερθεν
Il,17,542,αἱματόεις ὥς τίς τε λέων κατὰ ταῦρον ἐδηδώς
Il,17,543,ἂψ δ’ἐπὶ Πατρόκλῳ τέτατο κρατερὴ ὑσμίνη
Il,17,544,ἀργαλέη πολύδακρυς ἔγειρε δὲ νεῖκος Ἀθήνη
Il,17,545,οὐρανόθεν καταβᾶσα προῆκε γὰρ εὐρύοπα Ζεὺς
Il,17,546,ὀρνύμεναι Δαναούς δὴ γὰρ νόος ἐτράπετ’ αὐτοῦ
Il,17,547,ἠΰτε πορφυρέην ἶριν θνητοῖσι τανύσσῃ
Il,17,548,Ζεὺς ἐξ οὐρανόθεν τέρας ἔμμεναι ἢ πολέμοιο
Il,17,549,ἢ καὶ χειμῶνος δυσθαλπέος ὅς ῥά τε ἔργων
Il,17,550,ἀνθρώπους ἀνέπαυσεν ἐπὶ χθονί μῆλα δὲ κήδει
Il,17,551,ὣς ἣ πορφυρέῃ νεφέλῃ πυκάσασα ἓ αὐτὴν
Il,17,552,δύσετ’ Ἀχαιῶν ἔθνος ἔγειρε δὲ φῶτα ἕκαστον
Il,17,553,πρῶτον δ’Ἀτρέος υἱὸν ἐποτρύνουσα προσηύδα
Il,17,554,ἴφθιμον Μενέλαον ὃ γάρ ῥά οἱ ἐγγύθεν ἦεν
Il,17,555,εἰσαμένη Φοίνικι δέμας καὶ ἀτειρέα φωνήν
Il,17,556,σοὶ μὲν δὴ Μενέλαε κατηφείη καὶ ὄνειδος
Il,17,557,ἔσσεται εἴ κ’Ἀχιλῆος ἀγαυοῦ πιστὸν ἑταῖρον
Il,17,558,τείχει ὕπο Τρώων ταχέες κύνες ἑλκήσουσιν
Il,17,559,ἀλλ’ ἔχεο κρατερῶς ὄτρυνε δὲ λαὸν ἅπαντα
Il,17,560,τὴν δ’αὖτε προσέειπε βοὴν ἀγαθὸς Μενέλαος
Il,17,561,Φοῖνιξ ἄττα γεραιὲ παλαιγενές εἰ γὰρ Ἀθήνη
Il,17,562,δοίη κάρτος ἐμοί βελέων δ’ἀπερύκοι ἐρωήν
Il,17,563,τώ κεν ἔγωγ’ ἐθέλοιμι παρεστάμεναι καὶ ἀμύνειν
Il,17,564,Πατρόκλῳ μάλα γάρ με θανὼν ἐσεμάσσατο θυμόν
Il,17,565,ἀλλ’ Ἕκτωρ πυρὸς αἰνὸν ἔχει μένος οὐδ’ ἀπολήγει
Il,17,566,χαλκῷ δηϊόων τῷ γὰρ Ζεὺς κῦδος ὀπάζει
Il,17,567,ὣς φάτο γήθησεν δὲ θεὰ γλαυκῶπις Ἀθήνη
Il,17,568,ὅττί ῥά οἱ πάμπρωτα θεῶν ἠρήσατο πάντων
Il,17,569,ἐν δὲ βίην ὤμοισι καὶ ἐν γούνεσσιν ἔθηκε
Il,17,570,καί οἱ μυίης θάρσος ἐνὶ στήθεσσιν ἐνῆκεν
Il,17,571,ἥ τε καὶ ἐργομένη μάλα περ χροὸς ἀνδρομέοιο
Il,17,572,ἰσχανάᾳ δακέειν λαρόν τέ οἱ αἷμ’ ἀνθρώπου
Il,17,573,τοίου μιν θάρσευς πλῆσε φρένας ἀμφὶ μελαίνας
Il,17,574,βῆ δ’ἐπὶ Πατρόκλῳ καὶ ἀκόντισε δουρὶ φαεινῷ
Il,17,575,ἔσκε δ’ἐνὶ Τρώεσσι Ποδῆς υἱὸς Ἠετίωνος
Il,17,576,ἀφνειός τ’ἀγαθός τε μάλιστα δέ μιν τίεν Ἕκτωρ
Il,17,577,δήμου ἐπεί οἱ ἑταῖρος ἔην φίλος εἰλαπιναστής
Il,17,578,τόν ῥα κατὰ ζωστῆρα βάλε ξανθὸς Μενέλαος
Il,17,579,ἀΐξαντα φόβον δέ διὰ πρὸ δὲ χαλκὸν ἔλασσε
Il,17,580,δούπησεν δὲ πεσών ἀτὰρ Ἀτρεΐδης Μενέλαος
Il,17,581,νεκρὸν ὑπ’ ἐκ Τρώων ἔρυσεν μετὰ ἔθνος ἑταίρων
Il,17,582,Ἕκτορα δ’ἐγγύθεν ἱστάμενος ὄτρυνεν Ἀπόλλων
Il,17,583,Φαίνοπι Ἀσιάδῃ ἐναλίγκιος ὅς οἱ ἁπάντων
Il,17,584,ξείνων φίλτατος ἔσκεν Ἀβυδόθι οἰκία ναίων
Il,17,585,τῷ μιν ἐεισάμενος προσέφη ἑκάεργος Ἀπόλλων
Il,17,586,Ἕκτορ τίς κέ σ’ἔτ’ ἄλλος Ἀχαιῶν ταρβήσειεν;
Il,17,587,οἷον δὴ Μενέλαον ὑπέτρεσας ὃς τὸ πάρος γε
Il,17,588,μαλθακὸς αἰχμητής νῦν δ’οἴχεται οἶος ἀείρας
Il,17,589,νεκρὸν ὑπ’ ἐκ Τρώων σὸν δ’ἔκτανε πιστὸν ἑταῖρον
Il,17,590,ἐσθλὸν ἐνὶ προμάχοισι Ποδῆν υἱὸν Ἠετίωνος
Il,17,591,ὣς φάτο τὸν δ’ἄχεος νεφέλη ἐκάλυψε μέλαινα
Il,17,592,βῆ δὲ διὰ προμάχων κεκορυθμένος αἴθοπι χαλκῷ
Il,17,593,καὶ τότ’ ἄρα Κρονίδης ἕλετ’ αἰγίδα θυσσανόεσσαν
Il,17,594,μαρμαρέην Ἴδην δὲ κατὰ νεφέεσσι κάλυψεν
Il,17,595,ἀστράψας δὲ μάλα μεγάλ’ ἔκτυπε τὴν δὲ τίναξε
Il,17,596,νίκην δὲ Τρώεσσι δίδου ἐφόβησε δ’Ἀχαιούς
Il,17,597,πρῶτος Πηνέλεως Βοιώτιος ἦρχε φόβοιο
Il,17,598,βλῆτο γὰρ ὦμον δουρὶ πρόσω τετραμμένος αἰεὶ
Il,17,599,ἄκρον ἐπιλίγδην γράψεν δέ οἱ ὀστέον ἄχρις
Il,17,600,αἰχμὴ Πουλυδάμαντος ὃ γάρ ῥ’ἔβαλε σχεδὸν ἐλθών
Il,17,601,Λήϊτον αὖθ’ Ἕκτωρ σχεδὸν οὔτασε χεῖρ’ ἐπὶ καρπῷ
Il,17,602,υἱὸν Ἀλεκτρυόνος μεγαθύμου παῦσε δὲ χάρμης
Il,17,603,τρέσσε δὲ παπτήνας ἐπεὶ οὐκέτι ἔλπετο θυμῷ
Il,17,604,ἔγχος ἔχων ἐν χειρὶ μαχήσεσθαι Τρώεσσιν
Il,17,605,Ἕκτορα δ’Ἰδομενεὺς μετὰ Λήϊτον ὁρμηθέντα
Il,17,606,βεβλήκει θώρηκα κατὰ στῆθος παρὰ μαζόν
Il,17,607,ἐν καυλῷ δ’ἐάγη δολιχὸν δόρυ τοὶ δὲ βόησαν
Il,17,608,Τρῶες ὃ δ’Ἰδομενῆος ἀκόντισε Δευκαλίδαο
Il,17,609,δίφρῳ ἐφεσταότος τοῦ μέν ῥ’ἀπὸ τυτθὸν ἅμαρτεν
Il,17,610,αὐτὰρ ὃ Μηριόναο ὀπάονά θ’ἡνίοχόν τε
Il,17,611,Κοίρανον ὅς ῥ’ἐκ Λύκτου ἐϋκτιμένης ἕπετ’ αὐτῷ
Il,17,612,πεζὸς γὰρ τὰ πρῶτα λιπὼν νέας ἀμφιελίσσας
Il,17,613,ἤλυθε καί κε Τρωσὶ μέγα κράτος ἐγγυάλιξεν
Il,17,614,εἰ μὴ Κοίρανος ὦκα ποδώκεας ἤλασεν ἵππους
Il,17,615,καὶ τῷ μὲν φάος ἦλθεν ἄμυνε δὲ νηλεὲς ἦμαρ
Il,17,616,αὐτὸς δ’ὤλεσε θυμὸν ὑφ’ Ἕκτορος ἀνδροφόνοιο
Il,17,617,τὸν βάλ’ ὑπὸ γναθμοῖο καὶ οὔατος ἐκ δ’ἄρ’ ὀδόντας
Il,17,618,ὦσε δόρυ πρυμνόν διὰ δὲ γλῶσσαν τάμε μέσσην
Il,17,619,ἤριπε δ’ἐξ ὀχέων κατὰ δ’ἡνία χεῦεν ἔραζε
Il,17,620,καὶ τά γε Μηριόνης ἔλαβεν χείρεσσι φίλῃσι
Il,17,621,κύψας ἐκ πεδίοιο καὶ Ἰδομενῆα προσηύδα
Il,17,622,μάστιε νῦν εἷός κε θοὰς ἐπὶ νῆας ἵκηαι
Il,17,623,γιγνώσκεις δὲ καὶ αὐτὸς ὅ τ’οὐκέτι κάρτος Ἀχαιῶν
Il,17,624,ὣς ἔφατ’ Ἰδομενεὺς δ’ἵμασεν καλλίτριχας ἵππους
Il,17,625,νῆας ἔπι γλαφυράς δὴ γὰρ δέος ἔμπεσε θυμῷ
Il,17,626,οὐδ’ ἔλαθ’ Αἴαντα μεγαλήτορα καὶ Μενέλαον
Il,17,627,Ζεύς ὅτε δὴ Τρώεσσι δίδου ἑτεραλκέα νίκην
Il,17,628,τοῖσι δὲ μύθων ἦρχε μέγας Τελαμώνιος Αἴας
Il,17,629,ὢ πόποι ἤδη μέν κε καὶ ὃς μάλα νήπιός ἐστι
Il,17,630,γνοίη ὅτι Τρώεσσι πατὴρ Ζεὺς αὐτὸς ἀρήγει
Il,17,631,τῶν μὲν γὰρ πάντων βέλε’ ἅπτεται ὅς τις ἀφήῃ
Il,17,632,ἢ κακὸς ἢ ἀγαθός Ζεὺς δ’ἔμπης πάντ’ ἰθύνει
Il,17,633,ἡμῖν δ’αὔτως πᾶσιν ἐτώσια πίπτει ἔραζε
Il,17,634,ἀλλ’ ἄγετ’ αὐτοί περ φραζώμεθα μῆτιν ἀρίστην
Il,17,635,ἠμὲν ὅπως τὸν νεκρὸν ἐρύσσομεν ἠδὲ καὶ αὐτοὶ
Il,17,636,χάρμα φίλοις ἑτάροισι γενώμεθα νοστήσαντες
Il,17,637,οἵ που δεῦρ’ ὁρόωντες ἀκηχέδατ’ οὐδ’ ἔτι φασὶν
Il,17,638,Ἕκτορος ἀνδροφόνοιο μένος καὶ χεῖρας ἀάπτους
Il,17,639,σχήσεσθ’ ἀλλ’ ἐν νηυσὶ μελαίνῃσιν πεσέεσθαι
Il,17,640,εἴη δ’ὅς τις ἑταῖρος ἀπαγγείλειε τάχιστα
Il,17,641,Πηλεΐδῃ ἐπεὶ οὔ μιν ὀΐομαι οὐδὲ πεπύσθαι
Il,17,642,λυγρῆς ἀγγελίης ὅτι οἱ φίλος ὤλεθ’ ἑταῖρος
Il,17,643,ἀλλ’ οὔ πῃ δύναμαι ἰδέειν τοιοῦτον Ἀχαιῶν
Il,17,644,ἠέρι γὰρ κατέχονται ὁμῶς αὐτοί τε καὶ ἵπποι
Il,17,645,Ζεῦ πάτερ ἀλλὰ σὺ ῥῦσαι ὑπ’ ἠέρος υἷας Ἀχαιῶν
Il,17,646,ποίησον δ’αἴθρην δὸς δ’ὀφθαλμοῖσιν ἰδέσθαι
Il,17,647,ἐν δὲ φάει καὶ ὄλεσσον ἐπεί νύ τοι εὔαδεν οὕτως
Il,17,648,ὣς φάτο τὸν δὲ πατὴρ ὀλοφύρατο δάκρυ χέοντα
Il,17,649,αὐτίκα δ’ἠέρα μὲν σκέδασεν καὶ ἀπῶσεν ὀμίχλην
Il,17,650,ἠέλιος δ’ἐπέλαμψε μάχη δ’ἐπὶ πᾶσα φαάνθη
Il,17,651,καὶ τότ’ ἄρ’ Αἴας εἶπε βοὴν ἀγαθὸν Μενέλαον
Il,17,652,σκέπτεο νῦν Μενέλαε διοτρεφὲς αἴ κεν ἴδηαι
Il,17,653,ζωὸν ἔτ’ Ἀντίλοχον μεγαθύμου Νέστορος υἱόν
Il,17,654,ὄτρυνον δ’Ἀχιλῆϊ δαΐφρονι θᾶσσον ἰόντα
Il,17,655,εἰπεῖν ὅττι ῥά οἱ πολὺ φίλτατος ὤλεθ’ ἑταῖρος
Il,17,656,ὣς ἔφατ’ οὐδ’ ἀπίθησε βοὴν ἀγαθὸς Μενέλαος
Il,17,657,βῆ δ’ἰέναι ὥς τίς τε λέων ἀπὸ μεσσαύλοιο
Il,17,658,ὅς τ’ἐπεὶ ἄρ κε κάμῃσι κύνας τ’ἄνδρας τ’ἐρεθίζων
Il,17,659,οἵ τέ μιν οὐκ εἰῶσι βοῶν ἐκ πῖαρ ἑλέσθαι
Il,17,660,πάννυχοι ἐγρήσσοντες ὃ δὲ κρειῶν ἐρατίζων
Il,17,661,ἰθύει ἀλλ’ οὔ τι πρήσσει θαμέες γὰρ ἄκοντες
Il,17,662,ἀντίον ἀΐσσουσι θρασειάων ἀπὸ χειρῶν
Il,17,663,καιόμεναί τε δεταί τάς τε τρεῖ ἐσσύμενός περ
Il,17,664,ἠῶθεν δ’ἀπονόσφιν ἔβη τετιηότι θυμῷ
Il,17,665,ὣς ἀπὸ Πατρόκλοιο βοὴν ἀγαθὸς Μενέλαος
Il,17,666,ἤϊε πόλλ’ ἀέκων περὶ γὰρ δίε μή μιν Ἀχαιοὶ
Il,17,667,ἀργαλέου πρὸ φόβοιο ἕλωρ δηίοισι λίποιεν
Il,17,668,πολλὰ δὲ Μηριόνῃ τε καὶ Αἰάντεσσ’ ἐπέτελλεν
Il,17,669,Αἴαντ’ Ἀργείων ἡγήτορε Μηριόνη τε
Il,17,670,νῦν τις ἐνηείης Πατροκλῆος δειλοῖο
Il,17,671,μνησάσθω πᾶσιν γὰρ ἐπίστατο μείλιχος εἶναι
Il,17,672,ζωὸς ἐών νῦν αὖ θάνατος καὶ μοῖρα κιχάνει
Il,17,673,ὣς ἄρα φωνήσας ἀπέβη ξανθὸς Μενέλαος
Il,17,674,πάντοσε παπταίνων ὥς τ’αἰετός ὅν ῥά τέ φασιν
Il,17,675,ὀξύτατον δέρκεσθαι ὑπουρανίων πετεηνῶν
Il,17,676,ὅν τε καὶ ὑψόθ’ ἐόντα πόδας ταχὺς οὐκ ἔλαθε πτὼξ
Il,17,677,θάμνῳ ὑπ’ ἀμφικόμῳ κατακείμενος ἀλλά τ’ἐπ’ αὐτῷ
Il,17,678,ἔσσυτο καί τέ μιν ὦκα λαβὼν ἐξείλετο θυμόν
Il,17,679,ὣς τότε σοὶ Μενέλαε διοτρεφὲς ὄσσε φαεινὼ
Il,17,680,πάντοσε δινείσθην πολέων κατὰ ἔθνος ἑταίρων
Il,17,681,εἴ που Νέστορος υἱὸν ἔτι ζώοντα ἴδοιτο
Il,17,682,τὸν δὲ μάλ’ αἶψ’ ἐνόησε μάχης ἐπ’ ἀριστερὰ πάσης
Il,17,683,θαρσύνονθ’ ἑτάρους καὶ ἐποτρύνοντα μάχεσθαι
Il,17,684,ἀγχοῦ δ’ἱστάμενος προσέφη ξανθὸς Μενέλαος
Il,17,685,Ἀντίλοχ’ εἰ δ’ἄγε δεῦρο διοτρεφὲς ὄφρα πύθηαι
Il,17,686,λυγρῆς ἀγγελίης ἣ μὴ ὤφελλε γενέσθαι
Il,17,687,ἤδη μὲν σὲ καὶ αὐτὸν ὀΐομαι εἰσορόωντα
Il,17,688,γιγνώσκειν ὅτι πῆμα θεὸς Δαναοῖσι κυλίνδει
Il,17,689,νίκη δὲ Τρώων πέφαται δ’ὤριστος Ἀχαιῶν
Il,17,690,Πάτροκλος μεγάλη δὲ ποθὴ Δαναοῖσι τέτυκται
Il,17,691,ἀλλὰ σύ γ’αἶψ’ Ἀχιλῆϊ θέων ἐπὶ νῆας Ἀχαιῶν
Il,17,692,εἰπεῖν αἴ κε τάχιστα νέκυν ἐπὶ νῆα σαώσῃ
Il,17,693,γυμνόν ἀτὰρ τά γε τεύχε’ ἔχει κορυθαίολος Ἕκτωρ
Il,17,694,ὣς ἔφατ’ Ἀντίλοχος δὲ κατέστυγε μῦθον ἀκούσας
Il,17,695,δὴν δέ μιν ἀμφασίη ἐπέων λάβε τὼ δέ οἱ ὄσσε
Il,17,696,δακρυόφι πλῆσθεν θαλερὴ δέ οἱ ἔσχετο φωνή
Il,17,697,ἀλλ’ οὐδ’ ὧς Μενελάου ἐφημοσύνης ἀμέλησε
Il,17,698,βῆ δὲ θέειν τὰ δὲ τεύχε’ ἀμύμονι δῶκεν ἑταίρῳ
Il,17,699,Λαοδόκῳ ὅς οἱ σχεδὸν ἔστρεφε μώνυχας ἵππους
Il,17,700,τὸν μὲν δάκρυ χέοντα πόδες φέρον ἐκ πολέμοιο
Il,17,701,Πηλεΐδῃ Ἀχιλῆϊ κακὸν ἔπος ἀγγελέοντα
Il,17,702,οὐδ’ ἄρα σοὶ Μενέλαε διοτρεφὲς ἤθελε θυμὸς
Il,17,703,τειρομένοις ἑτάροισιν ἀμυνέμεν ἔνθεν ἀπῆλθεν
Il,17,704,Ἀντίλοχος μεγάλη δὲ ποθὴ Πυλίοισιν ἐτύχθη
Il,17,705,ἀλλ’ ὅ γε τοῖσιν μὲν Θρασυμήδεα δῖον ἀνῆκεν
Il,17,706,αὐτὸς δ’αὖτ’ ἐπὶ Πατρόκλῳ ἥρωϊ βεβήκει
Il,17,707,στῆ δὲ παρ’ Αἰάντεσσι θέων εἶθαρ δὲ προσηύδα
Il,17,708,κεῖνον μὲν δὴ νηυσὶν ἐπιπροέηκα θοῇσιν
Il,17,709,ἐλθεῖν εἰς Ἀχιλῆα πόδας ταχύν οὐδέ μιν οἴω
Il,17,710,νῦν ἰέναι μάλα περ κεχολωμένον Ἕκτορι δίῳ
Il,17,711,οὐ γάρ πως ἂν γυμνὸς ἐὼν Τρώεσσι μάχοιτο
Il,17,712,ἡμεῖς δ’αὐτοί περ φραζώμεθα μῆτιν ἀρίστην
Il,17,713,ἠμὲν ὅπως τὸν νεκρὸν ἐρύσσομεν ἠδὲ καὶ αὐτοὶ
Il,17,714,Τρώων ἐξ ἐνοπῆς θάνατον καὶ κῆρα φύγωμεν
Il,17,715,τὸν δ’ἠμείβετ’ ἔπειτα μέγας Τελαμώνιος Αἴας
Il,17,716,πάντα κατ’ αἶσαν ἔειπες ἀγακλεὲς ὦ Μενέλαε
Il,17,717,ἀλλὰ σὺ μὲν καὶ Μηριόνης ὑποδύντε μάλ’ ὦκα
Il,17,718,νεκρὸν ἀείραντες φέρετ’ ἐκ πόνου αὐτὰρ ὄπισθε
Il,17,719,νῶϊ μαχησόμεθα Τρωσίν τε καὶ Ἕκτορι δίῳ
Il,17,720,ἶσον θυμὸν ἔχοντες ὁμώνυμοι οἳ τὸ πάρος περ
Il,17,721,μίμνομεν ὀξὺν Ἄρηα παρ’ ἀλλήλοισι μένοντες
Il,17,722,ὣς ἔφαθ’ οἳ δ’ἄρα νεκρὸν ἀπὸ χθονὸς ἀγκάζοντο
Il,17,723,ὕψι μάλα μεγάλως ἐπὶ δ’ἴαχε λαὸς ὄπισθε
Il,17,724,Τρωϊκός ὡς εἴδοντο νέκυν αἴροντας Ἀχαιούς
Il,17,725,ἴθυσαν δὲ κύνεσσιν ἐοικότες οἵ τ’ἐπὶ κάπρῳ
Il,17,726,βλημένῳ ἀΐξωσι πρὸ κούρων θηρητήρων
Il,17,727,ἕως μὲν γάρ τε θέουσι διαρραῖσαι μεμαῶτες
Il,17,728,ἀλλ’ ὅτε δή ῥ’ἐν τοῖσιν ἑλίξεται ἀλκὶ πεποιθώς
Il,17,729,ἄψ τ’ἀνεχώρησαν διά τ’ἔτρεσαν ἄλλυδις ἄλλος
Il,17,730,ὣς Τρῶες εἷος μὲν ὁμιλαδὸν αἰὲν ἕποντο
Il,17,731,νύσσοντες ξίφεσίν τε καὶ ἔγχεσιν ἀμφιγύοισιν
Il,17,732,ἀλλ’ ὅτε δή ῥ’Αἴαντε μεταστρεφθέντε κατ’ αὐτοὺς
Il,17,733,σταίησαν τῶν δὲ τράπετο χρώς οὐδέ τις ἔτλη
Il,17,734,πρόσσω ἀΐξας περὶ νεκροῦ δηριάασθαι
Il,17,735,ὣς οἵ γ’ἐμμεμαῶτε νέκυν φέρον ἐκ πολέμοιο
Il,17,736,νῆας ἔπι γλαφυράς ἐπὶ δὲ πτόλεμος τέτατό σφιν
Il,17,737,ἄγριος ἠΰτε πῦρ τό τ’ἐπεσσύμενον πόλιν ἀνδρῶν
Il,17,738,ὄρμενον ἐξαίφνης φλεγέθει μινύθουσι δὲ οἶκοι
Il,17,739,ἐν σέλαϊ μεγάλῳ τὸ δ’ἐπιβρέμει ἲς ἀνέμοιο
Il,17,740,ὣς μὲν τοῖς ἵππων τε καὶ ἀνδρῶν αἰχμητάων
Il,17,741,ἀζηχὴς ὀρυμαγδὸς ἐπήϊεν ἐρχομένοισιν
Il,17,742,οἳ δ’ὥς θ’ἡμίονοι κρατερὸν μένος ἀμφιβαλόντες
Il,17,743,ἕλκωσ’ ἐξ ὄρεος κατὰ παιπαλόεσσαν ἀταρπὸν
Il,17,744,ἢ δοκὸν ἠὲ δόρυ μέγα νήϊον ἐν δέ τε θυμὸς
Il,17,745,τείρεθ’ ὁμοῦ καμάτῳ τε καὶ ἱδρῷ σπευδόντεσσιν
Il,17,746,ὣς οἵ γ’ἐμμεμαῶτε νέκυν φέρον αὐτὰρ ὄπισθεν
Il,17,747,Αἴαντ’ ἰσχανέτην ὥς τε πρὼν ἰσχάνει ὕδωρ
Il,17,748,ὑλήεις πεδίοιο διαπρύσιον τετυχηκώς
Il,17,749,ὅς τε καὶ ἰφθίμων ποταμῶν ἀλεγεινὰ ῥέεθρα
Il,17,750,ἴσχει ἄφαρ δέ τε πᾶσι ῥόον πεδίον δὲ τίθησι
Il,17,751,πλάζων οὐδέ τί μιν σθένεϊ ῥηγνῦσι ῥέοντες
Il,17,752,ὣς αἰεὶ Αἴαντε μάχην ἀνέεργον ὀπίσσω
Il,17,753,Τρώων οἳ δ’ἅμ’ ἕποντο δύω δ’ἐν τοῖσι μάλιστα
Il,17,754,Αἰνείας τ’Ἀγχισιάδης καὶ φαίδιμος Ἕκτωρ
Il,17,755,τῶν δ’ὥς τε ψαρῶν νέφος ἔρχεται ἠὲ κολοιῶν
Il,17,756,οὖλον κεκλήγοντες ὅτε προΐδωσιν ἰόντα
Il,17,757,κίρκον ὅ τε σμικρῇσι φόνον φέρει ὀρνίθεσσιν
Il,17,758,ὣς ἄρ’ ὑπ’ Αἰνείᾳ τε καὶ Ἕκτορι κοῦροι Ἀχαιῶν
Il,17,759,οὖλον κεκλήγοντες ἴσαν λήθοντο δὲ χάρμης
Il,17,760,πολλὰ δὲ τεύχεα καλὰ πέσον περί τ’ἀμφί τε τάφρον
Il,17,761,φευγόντων Δαναῶν πολέμου δ’οὐ γίγνετ’ ἐρωή
Il,18,1,ὣς οἳ μὲν μάρναντο δέμας πυρὸς αἰθομένοιο
Il,18,2,Ἀντίλοχος δ’Ἀχιλῆϊ πόδας ταχὺς ἄγγελος ἦλθε
Il,18,3,τὸν δ’εὗρε προπάροιθε νεῶν ὀρθοκραιράων
Il,18,4,τὰ φρονέοντ’ ἀνὰ θυμὸν ἃ δὴ τετελεσμένα ἦεν
Il,18,5,ὀχθήσας δ’ἄρα εἶπε πρὸς ὃν μεγαλήτορα θυμόν
Il,18,6,ὤ μοι ἐγώ τί τ’ἄρ’ αὖτε κάρη κομόωντες Ἀχαιοὶ
Il,18,7,νηυσὶν ἔπι κλονέονται ἀτυζόμενοι πεδίοιο;
Il,18,8,μὴ δή μοι τελέσωσι θεοὶ κακὰ κήδεα θυμῷ
Il,18,9,ὥς ποτέ μοι μήτηρ διεπέφραδε καί μοι ἔειπε
Il,18,10,Μυρμιδόνων τὸν ἄριστον ἔτι ζώοντος ἐμεῖο
Il,18,11,χερσὶν ὕπο Τρώων λείψειν φάος ἠελίοιο
Il,18,12,ἦ μάλα δὴ τέθνηκε Μενοιτίου ἄλκιμος υἱὸς
Il,18,13,σχέτλιος ἦ τ’ἐκέλευον ἀπωσάμενον δήιον πῦρ
Il,18,14,ἂψ ἐπὶ νῆας ἴμεν μηδ’ Ἕκτορι ἶφι μάχεσθαι
Il,18,15,εἷος ὃ ταῦθ’ ὥρμαινε κατὰ φρένα καὶ κατὰ θυμόν
Il,18,16,τόφρά οἱ ἐγγύθεν ἦλθεν ἀγαυοῦ Νέστορος υἱὸς
Il,18,17,δάκρυα θερμὰ χέων φάτο δ’ἀγγελίην ἀλεγεινήν
Il,18,18,ὤ μοι Πηλέος υἱὲ δαΐφρονος ἦ μάλα λυγρῆς
Il,18,19,πεύσεαι ἀγγελίης ἣ μὴ ὤφελλε γενέσθαι
Il,18,20,κεῖται Πάτροκλος νέκυος δὲ δὴ ἀμφιμάχονται
Il,18,21,γυμνοῦ ἀτὰρ τά γε τεύχε’ ἔχει κορυθαίολος Ἕκτωρ
Il,18,22,ὣς φάτο τὸν δ’ἄχεος νεφέλη ἐκάλυψε μέλαινα
Il,18,23,ἀμφοτέρῃσι δὲ χερσὶν ἑλὼν κόνιν αἰθαλόεσσαν
Il,18,24,χεύατο κὰκ κεφαλῆς χαρίεν δ’ᾔσχυνε πρόσωπον
Il,18,25,νεκταρέῳ δὲ χιτῶνι μέλαιν’ ἀμφίζανε τέφρη
Il,18,26,αὐτὸς δ’ἐν κονίῃσι μέγας μεγαλωστὶ τανυσθεὶς
Il,18,27,κεῖτο φίλῃσι δὲ χερσὶ κόμην ᾔσχυνε δαΐζων
Il,18,28,δμῳαὶ δ’ἃς Ἀχιλεὺς ληΐσσατο Πάτροκλός τε
Il,18,29,θυμὸν ἀκηχέμεναι μεγάλ’ ἴαχον ἐκ δὲ θύραζε
Il,18,30,ἔδραμον ἀμφ’ Ἀχιλῆα δαΐφρονα χερσὶ δὲ πᾶσαι
Il,18,31,στήθεα πεπλήγοντο λύθεν δ’ὑπὸ γυῖα ἑκάστης
Il,18,32,Ἀντίλοχος δ’ἑτέρωθεν ὀδύρετο δάκρυα λείβων
Il,18,33,χεῖρας ἔχων Ἀχιλῆος ὃ δ’ἔστενε κυδάλιμον κῆρ
Il,18,34,δείδιε γὰρ μὴ λαιμὸν ἀπαμήσειε σιδήρῳ
Il,18,35,σμερδαλέον δ’ᾤμωξεν ἄκουσε δὲ πότνια μήτηρ
Il,18,36,ἡμένη ἐν βένθεσσιν ἁλὸς παρὰ πατρὶ γέροντι
Il,18,37,κώκυσέν τ’ἄρ’ ἔπειτα θεαὶ δέ μιν ἀμφαγέροντο
Il,18,38,πᾶσαι ὅσαι κατὰ βένθος ἁλὸς Νηρηΐδες ἦσαν
Il,18,39,ἔνθ’ ἄρ’ ἔην Γλαύκη τε Θάλειά τε Κυμοδόκη τε
Il,18,40,Νησαίη Σπειώ τε Θόη θ’Ἁλίη τε βοῶπις
Il,18,41,Κυμοθόη τε καὶ Ἀκταίη καὶ Λιμνώρεια
Il,18,42,καὶ Μελίτη καὶ Ἴαιρα καὶ Ἀμφιθόη καὶ Ἀγαυὴ
Il,18,43,Δωτώ τε Πρωτώ τε Φέρουσά τε Δυναμένη τε
Il,18,44,Δεξαμένη τε καὶ Ἀμφινόμη καὶ Καλλιάνειρα
Il,18,45,Δωρὶς καὶ Πανόπη καὶ ἀγακλειτὴ Γαλάτεια
Il,18,46,Νημερτής τε καὶ Ἀψευδὴς καὶ Καλλιάνασσα
Il,18,47,ἔνθα δ’ἔην Κλυμένη Ἰάνειρά τε καὶ Ἰάνασσα
Il,18,48,Μαῖρα καὶ Ὠρείθυια ἐϋπλόκαμός τ’Ἀμάθεια
Il,18,49,ἄλλαι θ’αἳ κατὰ βένθος ἁλὸς Νηρηΐδες ἦσαν
Il,18,50,τῶν δὲ καὶ ἀργύφεον πλῆτο σπέος αἳ δ’ἅμα πᾶσαι
Il,18,51,στήθεα πεπλήγοντο Θέτις δ’ἐξῆρχε γόοιο
Il,18,52,κλῦτε κασίγνηται Νηρηΐδες ὄφρ’ ἐῢ πᾶσαι
Il,18,53,εἴδετ’ ἀκούουσαι ὅσ’ ἐμῷ ἔνι κήδεα θυμῷ
Il,18,54,ὤ μοι ἐγὼ δειλή ὤ μοι δυσαριστοτόκεια
Il,18,55,ἥ τ’ἐπεὶ ἂρ τέκον υἱὸν ἀμύμονά τε κρατερόν τε
Il,18,56,ἔξοχον ἡρώων ὃ δ’ἀνέδραμεν ἔρνεϊ ἶσος
Il,18,57,τὸν μὲν ἐγὼ θρέψασα φυτὸν ὣς γουνῷ ἀλωῆς
Il,18,58,νηυσὶν ἐπιπροέηκα κορωνίσιν Ἴλιον εἴσω
Il,18,59,Τρωσὶ μαχησόμενον τὸν δ’οὐχ ὑποδέξομαι αὖτις
Il,18,60,οἴκαδε νοστήσαντα δόμον Πηλήϊον εἴσω
Il,18,61,ὄφρα δέ μοι ζώει καὶ ὁρᾷ φάος ἠελίοιο
Il,18,62,ἄχνυται οὐδέ τί οἱ δύναμαι χραισμῆσαι ἰοῦσα
Il,18,63,ἀλλ’ εἶμ’ ὄφρα ἴδωμι φίλον τέκος ἠδ’ ἐπακούσω
Il,18,64,ὅττί μιν ἵκετο πένθος ἀπὸ πτολέμοιο μένοντα
Il,18,65,ὣς ἄρα φωνήσασα λίπε σπέος αἳ δὲ σὺν αὐτῇ
Il,18,66,δακρυόεσσαι ἴσαν περὶ δέ σφισι κῦμα θαλάσσης
Il,18,67,ῥήγνυτο ταὶ δ’ὅτε δὴ Τροίην ἐρίβωλον ἵκοντο
Il,18,68,ἀκτὴν εἰσανέβαινον ἐπισχερώ ἔνθα θαμειαὶ
Il,18,69,Μυρμιδόνων εἴρυντο νέες ταχὺν ἀμφ’ Ἀχιλῆα
Il,18,70,τῷ δὲ βαρὺ στενάχοντι παρίστατο πότνια μήτηρ
Il,18,71,ὀξὺ δὲ κωκύσασα κάρη λάβε παιδὸς ἑοῖο
Il,18,72,καί ῥ’ὀλοφυρομένη ἔπεα πτερόεντα προσηύδα
Il,18,73,τέκνον τί κλαίεις; τί δέ σε φρένας ἵκετο πένθος;
Il,18,74,ἐξαύδα μὴ κεῦθε τὰ μὲν δή τοι τετέλεσται
Il,18,75,ἐκ Διός ὡς ἄρα δὴ πρίν γ’εὔχεο χεῖρας ἀνασχὼν
Il,18,76,πάντας ἐπὶ πρύμνῃσιν ἀλήμεναι υἷας Ἀχαιῶν
Il,18,77,σεῦ ἐπιδευομένους παθέειν τ’ἀεκήλια ἔργα
Il,18,78,τὴν δὲ βαρὺ στενάχων προσέφη πόδας ὠκὺς Ἀχιλλεύς
Il,18,79,μῆτερ ἐμή τὰ μὲν ἄρ μοι Ὀλύμπιος ἐξετέλεσσεν
Il,18,80,ἀλλὰ τί μοι τῶν ἦδος ἐπεὶ φίλος ὤλεθ’ ἑταῖρος
Il,18,81,Πάτροκλος τὸν ἐγὼ περὶ πάντων τῖον ἑταίρων
Il,18,82,ἶσον ἐμῇ κεφαλῇ; τὸν ἀπώλεσα τεύχεα δ’Ἕκτωρ
Il,18,83,δῃώσας ἀπέδυσε πελώρια θαῦμα ἰδέσθαι
Il,18,84,καλά τὰ μὲν Πηλῆϊ θεοὶ δόσαν ἀγλαὰ δῶρα
Il,18,85,ἤματι τῷ ὅτε σε βροτοῦ ἀνέρος ἔμβαλον εὐνῇ
Il,18,86,αἴθ’ ὄφελες σὺ μὲν αὖθι μετ’ ἀθανάτῃς ἁλίῃσι
Il,18,87,ναίειν Πηλεὺς δὲ θνητὴν ἀγαγέσθαι ἄκοιτιν
Il,18,88,νῦν δ’ἵνα καὶ σοὶ πένθος ἐνὶ φρεσὶ μυρίον εἴη
Il,18,89,παιδὸς ἀποφθιμένοιο τὸν οὐχ ὑποδέξεαι αὖτις
Il,18,90,οἴκαδε νοστήσαντ’ ἐπεὶ οὐδ’ ἐμὲ θυμὸς ἄνωγε
Il,18,91,ζώειν οὐδ’ ἄνδρεσσι μετέμμεναι αἴ κε μὴ Ἕκτωρ
Il,18,92,πρῶτος ἐμῷ ὑπὸ δουρὶ τυπεὶς ἀπὸ θυμὸν ὀλέσσῃ
Il,18,93,Πατρόκλοιο δ’ἕλωρα Μενοιτιάδεω ἀποτίσῃ
Il,18,94,τὸν δ’αὖτε προσέειπε Θέτις κατὰ δάκρυ χέουσα
Il,18,95,ὠκύμορος δή μοι τέκος ἔσσεαι οἷ’ ἀγορεύεις
Il,18,96,αὐτίκα γάρ τοι ἔπειτα μεθ’ Ἕκτορα πότμος ἑτοῖμος
Il,18,97,τὴν δὲ μέγ’ ὀχθήσας προσέφη πόδας ὠκὺς Ἀχιλλεύς
Il,18,98,αὐτίκα τεθναίην ἐπεὶ οὐκ ἄρ’ ἔμελλον ἑταίρῳ
Il,18,99,κτεινομένῳ ἐπαμῦναι ὃ μὲν μάλα τηλόθι πάτρης
Il,18,100,ἔφθιτ’ ἐμεῖο δὲ δῆσεν ἀρῆς ἀλκτῆρα γενέσθαι
Il,18,101,νῦν δ’ἐπεὶ οὐ νέομαί γε φίλην ἐς πατρίδα γαῖαν
Il,18,102,οὐδέ τι Πατρόκλῳ γενόμην φάος οὐδ’ ἑτάροισι
Il,18,103,τοῖς ἄλλοις οἳ δὴ πολέες δάμεν Ἕκτορι δίῳ
Il,18,104,ἀλλ’ ἧμαι παρὰ νηυσὶν ἐτώσιον ἄχθος ἀρούρης
Il,18,105,τοῖος ἐὼν οἷος οὔ τις Ἀχαιῶν χαλκοχιτών ων
Il,18,106,ἐν πολέμῳ ἀγορῇ δέ τ’ἀμείνονές εἰσι καὶ ἄλλοι
Il,18,107,ὡς ἔρις ἔκ τε θεῶν ἔκ τ’ἀνθρώπων ἀπόλοιτο
Il,18,108,καὶ χόλος ὅς τ’ἐφέηκε πολύφρονά περ χαλεπῆναι
Il,18,109,ὅς τε πολὺ γλυκίων μέλιτος καταλειβομένοιο
Il,18,110,ἀνδρῶν ἐν στήθεσσιν ἀέξεται ἠΰτε καπνός
Il,18,111,ὡς ἐμὲ νῦν ἐχόλωσεν ἄναξ ἀνδρῶν Ἀγαμέμνων
Il,18,112,ἀλλὰ τὰ μὲν προτετύχθαι ἐάσομεν ἀχνύμενοί περ
Il,18,113,θυμὸν ἐνὶ στήθεσσι φίλον δαμάσαντες ἀνάγκῃ
Il,18,114,νῦν δ’εἶμ’ ὄφρα φίλης κεφαλῆς ὀλετῆρα κιχείω
Il,18,115,Ἕκτορα κῆρα δ’ἐγὼ τότε δέξομαι ὁππότε κεν δὴ
Il,18,116,Ζεὺς ἐθέλῃ τελέσαι ἠδ’ ἀθάνατοι θεοὶ ἄλλοι
Il,18,117,οὐδὲ γὰρ οὐδὲ βίη Ἡρακλῆος φύγε κῆρα
Il,18,118,ὅς περ φίλτατος ἔσκε Διὶ Κρονίωνι ἄνακτι
Il,18,119,ἀλλά ἑ μοῖρα δάμασσε καὶ ἀργαλέος χόλος Ἥρης
Il,18,120,ὣς καὶ ἐγών εἰ δή μοι ὁμοίη μοῖρα τέτυκται
Il,18,121,κείσομ’ ἐπεί κε θάνω νῦν δὲ κλέος ἐσθλὸν ἀροίμην
Il,18,122,καί τινα Τρωϊάδων καὶ Δαρδανίδων βαθυκόλπων
Il,18,123,ἀμφοτέρῃσιν χερσὶ παρειάων ἁπαλάων
Il,18,124,δάκρυ’ ὀμορξαμένην ἁδινὸν στοναχῆσαι ἐφείην
Il,18,125,γνοῖεν δ’ὡς δὴ δηρὸν ἐγὼ πολέμοιο πέπαυμαι
Il,18,126,μὴ δέ μ’ἔρυκε μάχης φιλέουσά περ οὐδέ με πείσεις
Il,18,127,τὸν δ’ἠμείβετ’ ἔπειτα θεὰ Θέτις ἀργυρόπεζα
Il,18,128,ναὶ δὴ ταῦτά γε τέκνον ἐτήτυμον οὐ κακόν ἐστι
Il,18,129,τειρομένοις ἑτάροισιν ἀμυνέμεν αἰπὺν ὄλεθρον
Il,18,130,ἀλλά τοι ἔντεα καλὰ μετὰ Τρώεσσιν ἔχονται
Il,18,131,χάλκεα μαρμαίροντα τὰ μὲν κορυθαίολος Ἕκτωρ
Il,18,132,αὐτὸς ἔχων ὤμοισιν ἀγάλλεται οὐδέ ἕ φημι
Il,18,133,δηρὸν ἐπαγλαϊεῖσθαι ἐπεὶ φόνος ἐγγύθεν αὐτῷ
Il,18,134,ἀλλὰ σὺ μὲν μή πω καταδύσεο μῶλον Ἄρηος
Il,18,135,πρίν γ’ἐμὲ δεῦρ’ ἐλθοῦσαν ἐν ὀφθαλμοῖσιν ἴδηαι
Il,18,136,ἠῶθεν γὰρ νεῦμαι ἅμ’ ἠελίῳ ἀνιόντι
Il,18,137,τεύχεα καλὰ φέρουσα παρ’ Ἡφαίστοιο ἄνακτος
Il,18,138,ὣς ἄρα φωνήσασα πάλιν τράπεθ’ υἷος ἑοῖο
Il,18,139,καὶ στρεφθεῖσ’ ἁλίῃσι κασιγνήτῃσι μετηύδα
Il,18,140,ὑμεῖς μὲν νῦν δῦτε θαλάσσης εὐρέα κόλπον
Il,18,141,ὀψόμεναί τε γέρονθ’ ἅλιον καὶ δώματα πατρός
Il,18,142,καί οἱ πάντ’ ἀγορεύσατ’ ἐγὼ δ’ἐς μακρὸν Ὄλυμπον
Il,18,143,εἶμι παρ’ Ἥφαιστον κλυτοτέχνην αἴ κ’ἐθέλῃσιν
Il,18,144,υἱεῖ ἐμῷ δόμεναι κλυτὰ τεύχεα παμφανόωντα
Il,18,145,ὣς ἔφαθ’ αἳ δ’ὑπὸ κῦμα θαλάσσης αὐτίκ’ ἔδυσαν
Il,18,146,ἣ δ’αὖτ’ Οὔλυμπον δὲ θεὰ Θέτις ἀργυρόπεζα
Il,18,147,ἤϊεν ὄφρα φίλῳ παιδὶ κλυτὰ τεύχε’ ἐνείκαι
Il,18,148,τὴν μὲν ἄρ’ Οὔλυμπον δὲ πόδες φέρον αὐτὰρ Ἀχαιοὶ
Il,18,149,θεσπεσίῳ ἀλαλητῷ ὑφ’ Ἕκτορος ἀνδροφόνοιο
Il,18,150,φεύγοντες νῆάς τε καὶ Ἑλλήσποντον ἵκοντο
Il,18,151,οὐδέ κε Πάτροκλόν περ ἐϋκνήμιδες Ἀχαιοὶ
Il,18,152,ἐκ βελέων ἐρύσαντο νέκυν θεράποντ’ Ἀχιλῆος
Il,18,153,αὖτις γὰρ δὴ τόν γε κίχον λαός τε καὶ ἵπποι
Il,18,154,Ἕκτωρ τε Πριάμοιο πάϊς φλογὶ εἴκελος ἀλκήν
Il,18,155,τρὶς μέν μιν μετόπισθε ποδῶν λάβε φαίδιμος Ἕκτωρ
Il,18,156,ἑλκέμεναι μεμαώς μέγα δὲ Τρώεσσιν ὁμόκλα
Il,18,157,τρὶς δὲ δύ’ Αἴαντες θοῦριν ἐπιειμένοι ἀλκὴν
Il,18,158,νεκροῦ ἀπεστυφέλιξαν ὃ δ’ἔμπεδον ἀλκὶ πεποιθὼς
Il,18,159,ἄλλοτ’ ἐπαΐξασκε κατὰ μόθον ἄλλοτε δ’αὖτε
Il,18,160,στάσκε μέγα ἰάχων ὀπίσω δ’οὐ χάζετο πάμπαν
Il,18,161,ὡς δ’ἀπὸ σώματος οὔ τι λέοντ’ αἴθωνα δύνανται
Il,18,162,ποιμένες ἄγραυλοι μέγα πεινάοντα δίεσθαι
Il,18,163,ὥς ῥα τὸν οὐκ ἐδύναντο δύω Αἴαντε κορυστὰ
Il,18,164,Ἕκτορα Πριαμίδην ἀπὸ νεκροῦ δειδίξασθαι
Il,18,165,καί νύ κεν εἴρυσσέν τε καὶ ἄσπετον ἤρατο κῦδος
Il,18,166,εἰ μὴ Πηλεΐωνι ποδήνεμος ὠκέα Ἶρις
Il,18,167,ἄγγελος ἦλθε θέουσ’ ἀπ’ Ὀλύμπου θωρήσσεσθαι
Il,18,168,κρύβδα Διὸς ἄλλων τε θεῶν πρὸ γὰρ ἧκέ μιν Ἥρη
Il,18,169,ἀγχοῦ δ’ἱσταμένη ἔπεα πτερόεντα προσηύδα
Il,18,170,ὄρσεο Πηλεΐδη πάντων ἐκπαγλότατ’ ἀνδρῶν
Il,18,171,Πατρόκλῳ ἐπάμυνον οὗ εἵνεκα φύλοπις αἰνὴ
Il,18,172,ἕστηκε πρὸ νεῶν οἳ δ’ἀλλήλους ὀλέκουσιν
Il,18,173,οἳ μὲν ἀμυνόμενοι νέκυος πέρι τεθνηῶτος
Il,18,174,οἳ δὲ ἐρύσσασθαι ποτὶ Ἴλιον ἠνεμόεσσαν
Il,18,175,Τρῶες ἐπιθύουσι μάλιστα δὲ φαίδιμος Ἕκτωρ
Il,18,176,ἑλκέμεναι μέμονεν κεφαλὴν δέ ἑ θυμὸς ἄνωγε
Il,18,177,πῆξαι ἀνὰ σκολόπεσσι ταμόνθ’ ἁπαλῆς ἀπὸ δειρῆς
Il,18,178,ἀλλ’ ἄνα μηδ’ ἔτι κεῖσο σέβας δέ σε θυμὸν ἱκέσθω
Il,18,179,Πάτροκλον Τρῳῇσι κυσὶν μέλπηθρα γενέσθαι
Il,18,180,σοὶ λώβη αἴ κέν τι νέκυς ᾐσχυμμένος ἔλθῃ
Il,18,181,τὴν δ’ἠμείβετ’ ἔπειτα ποδάρκης δῖος Ἀχιλλεύς
Il,18,182,Ἶρι θεὰ τίς γάρ σε θεῶν ἐμοὶ ἄγγελον ἧκε;
Il,18,183,τὸν δ’αὖτε προσέειπε ποδήνεμος ὠκέα Ἶρις
Il,18,184,Ἥρη με προέηκε Διὸς κυδρὴ παράκοιτις
Il,18,185,οὐδ’ οἶδε Κρονίδης ὑψίζυγος οὐδέ τις ἄλλος
Il,18,186,ἀθανάτων οἳ Ὄλυμπον ἀγάννιφον ἀμφινέμονται
Il,18,187,τὴν δ’ἀπαμειβόμενος προσέφη πόδας ὠκὺς Ἀχιλλεύς
Il,18,188,πῶς τὰρ ἴω μετὰ μῶλον; ἔχουσι δὲ τεύχε’ ἐκεῖνοι
Il,18,189,μήτηρ δ’οὔ με φίλη πρίν γ’εἴα θωρήσσεσθαι
Il,18,190,πρίν γ’αὐτὴν ἐλθοῦσαν ἐν ὀφθαλμοῖσιν ἴδωμαι
Il,18,191,στεῦτο γὰρ Ἡφαίστοιο πάρ’ οἰσέμεν ἔντεα καλά
Il,18,192,ἄλλου δ’οὔ τευ οἶδα τεῦ ἂν κλυτὰ τεύχεα δύω
Il,18,193,εἰ μὴ Αἴαντός γε σάκος Τελαμωνιάδαο
Il,18,194,ἀλλὰ καὶ αὐτὸς ὅ γ’ἔλπομ’ ἐνὶ πρώτοισιν ὁμιλεῖ
Il,18,195,ἔγχεϊ δηϊόων περὶ Πατρόκλοιο θανόντος
Il,18,196,τὸν δ’αὖτε προσέειπε ποδήνεμος ὠκέα Ἶρις
Il,18,197,εὖ νυ καὶ ἡμεῖς ἴδμεν ὅ τοι κλυτὰ τεύχε’ ἔχονται
Il,18,198,ἀλλ’ αὔτως ἐπὶ τάφρον ἰὼν Τρώεσσι φάνηθι
Il,18,199,αἴ κέ σ’ὑποδείσαντες ἀπόσχωνται πολέμοιο
Il,18,200,Τρῶες ἀναπνεύσωσι δ’ ἀρήϊοι υἷες Ἀχαιῶν
Il,18,201,τειρόμενοι ὀλίγη δέ τ’ἀνάπνευσις πολέμοιο
Il,18,202,ἣ μὲν ἄρ’ ὣς εἰποῦσ’ ἀπέβη πόδας ὠκέα Ἶρις
Il,18,203,αὐτὰρ Ἀχιλλεὺς ὦρτο Διῒ φίλος ἀμφὶ δ’Ἀθήνη
Il,18,204,ὤμοις ἰφθίμοισι βάλ’ αἰγίδα θυσσανόεσσαν
Il,18,205,ἀμφὶ δέ οἱ κεφαλῇ νέφος ἔστεφε δῖα θεάων
Il,18,206,χρύσεον ἐκ δ’αὐτοῦ δαῖε φλόγα παμφανόωσαν
Il,18,207,ὡς δ’ὅτε καπνὸς ἰὼν ἐξ ἄστεος αἰθέρ’ ἵκηται
Il,18,208,τηλόθεν ἐκ νήσου τὴν δήϊοι ἀμφιμάχωνται
Il,18,209,οἵ τε πανημέριοι στυγερῷ κρίνονται Ἄρηϊ
Il,18,210,ἄστεος ἐκ σφετέρου ἅμα δ’ἠελίῳ καταδύντι
Il,18,211,πυρσοί τε φλεγέθουσιν ἐπήτριμοι ὑψόσε δ’αὐγὴ
Il,18,212,γίγνεται ἀΐσσουσα περικτιόνεσσιν ἰδέσθαι
Il,18,213,αἴ κέν πως σὺν νηυσὶν ἄρεω ἀλκτῆρες ἵκωνται
Il,18,214,ὣς ἀπ’ Ἀχιλλῆος κεφαλῆς σέλας αἰθέρ’ ἵκανε
Il,18,215,στῆ δ’ἐπὶ τάφρον ἰὼν ἀπὸ τείχεος οὐδ’ ἐς Ἀχαιοὺς
Il,18,216,μίσγετο μητρὸς γὰρ πυκινὴν ὠπίζετ’ ἐφετμήν
Il,18,217,ἔνθα στὰς ἤϋσ’ ἀπάτερθε δὲ Παλλὰς Ἀθήνη
Il,18,218,φθέγξατ’ ἀτὰρ Τρώεσσιν ἐν ἄσπετον ὦρσε κυδοιμόν
Il,18,219,ὡς δ’ὅτ’ ἀριζήλη φωνή ὅτε τ’ἴαχε σάλπιγξ
Il,18,220,ἄστυ περιπλομένων δηίων ὕπο θυμοραϊστέων
Il,18,221,ὣς τότ’ ἀριζήλη φωνὴ γένετ’ Αἰακίδαο
Il,18,222,οἳ δ’ὡς οὖν ἄϊον ὄπα χάλκεον Αἰακίδαο
Il,18,223,πᾶσιν ὀρίνθη θυμός ἀτὰρ καλλίτριχες ἵπποι
Il,18,224,ἂψ ὄχεα τρόπεον ὄσσοντο γὰρ ἄλγεα θυμῷ
Il,18,225,ἡνίοχοι δ’ἔκπληγεν ἐπεὶ ἴδον ἀκάματον πῦρ
Il,18,226,δεινὸν ὑπὲρ κεφαλῆς μεγαθύμου Πηλεΐωνος
Il,18,227,δαιόμενον τὸ δὲ δαῖε θεὰ γλαυκῶπις Ἀθήνη
Il,18,228,τρὶς μὲν ὑπὲρ τάφρου μεγάλ’ ἴαχε δῖος Ἀχιλλεύς
Il,18,229,τρὶς δὲ κυκήθησαν Τρῶες κλειτοί τ’ἐπίκουροι
Il,18,230,ἔνθα δὲ καὶ τότ’ ὄλοντο δυώδεκα φῶτες ἄριστοι
Il,18,231,ἀμφὶ σφοῖς ὀχέεσσι καὶ ἔγχεσιν αὐτὰρ Ἀχαιοὶ
Il,18,232,ἀσπασίως Πάτροκλον ὑπ’ ἐκ βελέων ἐρύσαντες
Il,18,233,κάτθεσαν ἐν λεχέεσσι φίλοι δ’ἀμφέσταν ἑταῖροι
Il,18,234,μυρόμενοι μετὰ δέ σφι ποδώκης εἵπετ’ Ἀχιλλεὺς
Il,18,235,δάκρυα θερμὰ χέων ἐπεὶ εἴσιδε πιστὸν ἑταῖρον
Il,18,236,κείμενον ἐν φέρτρῳ δεδαϊγμένον ὀξέϊ χαλκῷ
Il,18,237,τόν ῥ’ἤτοι μὲν ἔπεμπε σὺν ἵπποισιν καὶ ὄχεσφιν
Il,18,238,ἐς πόλεμον οὐδ’ αὖτις ἐδέξατο νοστήσαντα
Il,18,239,Ἠέλιον δ’ἀκάμαντα βοῶπις πότνια Ἥρη
Il,18,240,πέμψεν ἐπ’ Ὠκεανοῖο ῥοὰς ἀέκοντα νέεσθαι
Il,18,241,ἠέλιος μὲν ἔδυ παύσαντο δὲ δῖοι Ἀχαιοὶ
Il,18,242,φυλόπιδος κρατερῆς καὶ ὁμοιΐου πολέμοιο
Il,18,243,Τρῶες δ’αὖθ’ ἑτέρωθεν ἀπὸ κρατερῆς ὑσμίνης
Il,18,244,χωρήσαντες ἔλυσαν ὑφ’ ἅρμασιν ὠκέας ἵππους
Il,18,245,ἐς δ’ἀγορὴν ἀγέροντο πάρος δόρποιο μέδεσθαι
Il,18,246,ὀρθῶν δ’ἑσταότων ἀγορὴ γένετ’ οὐδέ τις ἔτλη
Il,18,247,ἕζεσθαι πάντας γὰρ ἔχε τρόμος οὕνεκ’ Ἀχιλλεὺς
Il,18,248,ἐξεφάνη δηρὸν δὲ μάχης ἐπέπαυτ’ ἀλεγεινῆς
Il,18,249,τοῖσι δὲ Πουλυδάμας πεπνυμένος ἦρχ’ ἀγορεύειν
Il,18,250,Πανθοΐδης ὃ γὰρ οἶος ὅρα πρόσσω καὶ ὀπίσσω
Il,18,251,Ἕκτορι δ’ἦεν ἑταῖρος ἰῇ δ’ἐν νυκτὶ γένοντο
Il,18,252,ἀλλ’ ὃ μὲν ἂρ μύθοισιν ὃ δ’ἔγχεϊ πολλὸν ἐνίκα
Il,18,253,ὅ σφιν ἐϋφρονέων ἀγορήσατο καὶ μετέειπεν
Il,18,254,ἀμφὶ μάλα φράζεσθε φίλοι κέλομαι γὰρ ἔγωγε
Il,18,255,ἄστυδε νῦν ἰέναι μὴ μίμνειν ἠῶ δῖαν
Il,18,256,ἐν πεδίῳ παρὰ νηυσίν ἑκὰς δ’ἀπὸ τείχεός εἰμεν
Il,18,257,ὄφρα μὲν οὗτος ἀνὴρ Ἀγαμέμνονι μήνιε δίῳ
Il,18,258,τόφρα δὲ ῥηΐτεροι πολεμίζειν ἦσαν Ἀχαιοί
Il,18,259,χαίρεσκον γὰρ ἔγωγε θοῇς ἐπὶ νηυσὶν ἰαύων
Il,18,260,ἐλπόμενος νῆας αἱρησέμεν ἀμφιελίσσας
Il,18,261,νῦν δ’αἰνῶς δείδοικα ποδώκεα Πηλεΐωνα
Il,18,262,οἷος κείνου θυμὸς ὑπέρβιος οὐκ ἐθελήσει
Il,18,263,μίμνειν ἐν πεδίῳ ὅθι περ Τρῶες καὶ Ἀχαιοὶ
Il,18,264,ἐν μέσῳ ἀμφότεροι μένος Ἄρηος δατέονται
Il,18,265,ἀλλὰ περὶ πτόλιός τε μαχήσεται ἠδὲ γυναικῶν
Il,18,266,ἀλλ’ ἴομεν προτὶ ἄστυ πίθεσθέ μοι ὧδε γὰρ ἔσται
Il,18,267,νῦν μὲν νὺξ ἀπέπαυσε ποδώκεα Πηλεΐωνα
Il,18,268,ἀμβροσίη εἰ δ’ἄμμε κιχήσεται ἐνθάδ’ ἐόντας
Il,18,269,αὔριον ὁρμηθεὶς σὺν τεύχεσιν εὖ νύ τις αὐτὸν
Il,18,270,γνώσεται ἀσπασίως γὰρ ἀφίξεται Ἴλιον ἱρὴν
Il,18,271,ὅς κε φύγῃ πολλοὺς δὲ κύνες καὶ γῦπες ἔδονται
Il,18,272,Τρώων αἲ γὰρ δή μοι ἀπ’ οὔατος ὧδε γένοιτο
Il,18,273,εἰ δ’ἂν ἐμοῖς ἐπέεσσι πιθώμεθα κηδόμενοί περ
Il,18,274,νύκτα μὲν εἰν ἀγορῇ σθένος ἕξομεν ἄστυ δὲ πύργοι
Il,18,275,ὑψηλαί τε πύλαι σανίδες τ’ἐπὶ τῇς ἀραρυῖαι
Il,18,276,μακραὶ ἐΰξεστοι ἐζευγμέναι εἰρύσσονται
Il,18,277,πρῶϊ δ’ὑπηοῖοι σὺν τεύχεσι θωρηχθέντες
Il,18,278,στησόμεθ’ ἂμ πύργους τῷ δ’ἄλγιον αἴ κ’ἐθέλῃσιν
Il,18,279,ἐλθὼν ἐκ νηῶν περὶ τείχεος ἄμμι μάχεσθαι
Il,18,280,ἂψ πάλιν εἶσ’ ἐπὶ νῆας ἐπεί κ’ἐριαύχενας ἵππους
Il,18,281,παντοίου δρόμου ἄσῃ ὑπὸ πτόλιν ἠλασκάζων
Il,18,282,εἴσω δ’οὔ μιν θυμὸς ἐφορμηθῆναι ἐάσει
Il,18,283,οὐδέ ποτ’ ἐκπέρσει πρίν μιν κύνες ἀργοὶ ἔδονται
Il,18,284,τὸν δ’ἄρ’ ὑπόδρα ἰδὼν προσέφη κορυθαίολος Ἕκτωρ
Il,18,285,Πουλυδάμα σὺ μὲν οὐκέτ’ ἐμοὶ φίλα ταῦτ’ ἀγορεύεις
Il,18,286,ὃς κέλεαι κατὰ ἄστυ ἀλήμεναι αὖτις ἰόντας
Il,18,287,ἦ οὔ πω κεκόρησθε ἐελμένοι ἔνδοθι πύργων;
Il,18,288,πρὶν μὲν γὰρ Πριάμοιο πόλιν μέροπες ἄνθρωποι
Il,18,289,πάντες μυθέσκοντο πολύχρυσον πολύχαλκον
Il,18,290,νῦν δὲ δὴ ἐξαπόλωλε δόμων κειμήλια καλά
Il,18,291,πολλὰ δὲ δὴ Φρυγίην καὶ Μῃονίην ἐρατεινὴν
Il,18,292,κτήματα περνάμεν’ ἵκει ἐπεὶ μέγας ὠδύσατο Ζεύς
Il,18,293,νῦν δ’ὅτε πέρ μοι ἔδωκε Κρόνου πάϊς ἀγκυλομήτεω
Il,18,294,κῦδος ἀρέσθ’ ἐπὶ νηυσί θαλάσσῃ τ’ἔλσαι Ἀχαιούς
Il,18,295,νήπιε μηκέτι ταῦτα νοήματα φαῖν’ ἐνὶ δήμῳ
Il,18,296,οὐ γάρ τις Τρώων ἐπιπείσεται οὐ γὰρ ἐάσω
Il,18,297,ἀλλ’ ἄγεθ’ ὡς ἂν ἐγὼ εἴπω πειθώμεθα πάντες
Il,18,298,νῦν μὲν δόρπον ἕλεσθε κατὰ στρατὸν ἐν τελέεσσι
Il,18,299,καὶ φυλακῆς μνήσασθε καὶ ἐγρήγορθε ἕκαστος
Il,18,300,Τρώων δ’ὃς κτεάτεσσιν ὑπερφιάλως ἀνιάζει
Il,18,301,συλλέξας λαοῖσι δότω καταδημοβορῆσαι
Il,18,302,τῶν τινὰ βέλτερόν ἐστιν ἐπαυρέμεν ἤ περ Ἀχαιούς
Il,18,303,πρῶϊ δ’ὑπηοῖοι σὺν τεύχεσι θωρηχθέντες
Il,18,304,νηυσὶν ἔπι γλαφυρῇσιν ἐγείρομεν ὀξὺν Ἄρηα
Il,18,305,εἰ δ’ἐτεὸν παρὰ ναῦφιν ἀνέστη δῖος Ἀχιλλεύς
Il,18,306,ἄλγιον αἴ κ’ἐθέλῃσι τῷ ἔσσεται οὔ μιν ἔγωγε
Il,18,307,φεύξομαι ἐκ πολέμοιο δυσηχέος ἀλλὰ μάλ’ ἄντην
Il,18,308,στήσομαι ἤ κε φέρῃσι μέγα κράτος ἦ κε φεροίμην
Il,18,309,ξυνὸς Ἐνυάλιος καί τε κτανέοντα κατέκτα
Il,18,310,ὣς Ἕκτωρ ἀγόρευ’ ἐπὶ δὲ Τρῶες κελάδησαν
Il,18,311,νήπιοι ἐκ γάρ σφεων φρένας εἵλετο Παλλὰς Ἀθήνη
Il,18,312,Ἕκτορι μὲν γὰρ ἐπῄνησαν κακὰ μητιόωντι
Il,18,313,Πουλυδάμαντι δ’ἄρ’ οὔ τις ὃς ἐσθλὴν φράζετο βουλήν
Il,18,314,δόρπον ἔπειθ’ εἵλοντο κατὰ στρατόν αὐτὰρ Ἀχαιοὶ
Il,18,315,παννύχιοι Πάτροκλον ἀνεστενάχοντο γοῶντες
Il,18,316,τοῖσι δὲ Πηλεΐδης ἁδινοῦ ἐξῆρχε γόοιο
Il,18,317,χεῖρας ἐπ’ ἀνδροφόνους θέμενος στήθεσσιν ἑταίρου
Il,18,318,πυκνὰ μάλα στενάχων ὥς τε λὶς ἠϋγένειος
Il,18,319,ᾧ ῥά θ’ὑπὸ σκύμνους ἐλαφηβόλος ἁρπάσῃ ἀνὴρ
Il,18,320,ὕλης ἐκ πυκινῆς ὃ δέ τ’ἄχνυται ὕστερος ἐλθών
Il,18,321,πολλὰ δέ τ’ἄγκε’ ἐπῆλθε μετ’ ἀνέρος ἴχνι’ ἐρευνῶν
Il,18,322,εἴ ποθεν ἐξεύροι μάλα γὰρ δριμὺς χόλος αἱρεῖ
Il,18,323,ὣς ὃ βαρὺ στενάχων μετεφώνεε Μυρμιδόνεσσιν
Il,18,324,ὢ πόποι ἦ ῥ’ἅλιον ἔπος ἔκβαλον ἤματι κείνῳ
Il,18,325,θαρσύνων ἥρωα Μενοίτιον ἐν μεγάροισι
Il,18,326,φῆν δέ οἱ εἰς Ὀπόεντα περικλυτὸν υἱὸν ἀπάξειν
Il,18,327,Ἴλιον ἐκπέρσαντα λαχόντα τε ληΐδος αἶσαν
Il,18,328,ἀλλ’ οὐ Ζεὺς ἄνδρεσσι νοήματα πάντα τελευτᾷ
Il,18,329,ἄμφω γὰρ πέπρωται ὁμοίην γαῖαν ἐρεῦσαι
Il,18,330,αὐτοῦ ἐνὶ Τροίῃ ἐπεὶ οὐδ’ ἐμὲ νοστήσαντα
Il,18,331,δέξεται ἐν μεγάροισι γέρων ἱππηλάτα Πηλεὺς
Il,18,332,οὐδὲ Θέτις μήτηρ ἀλλ’ αὐτοῦ γαῖα καθέξει
Il,18,333,νῦν δ’ἐπεὶ οὖν Πάτροκλε σεῦ ὕστερος εἶμ’ ὑπὸ γαῖαν
Il,18,334,οὔ σε πρὶν κτεριῶ πρίν γ’Ἕκτορος ἐνθάδ’ ἐνεῖκαι
Il,18,335,τεύχεα καὶ κεφαλὴν μεγαθύμου σοῖο φονῆος
Il,18,336,δώδεκα δὲ προπάροιθε πυρῆς ἀποδειροτομήσω
Il,18,337,Τρώων ἀγλαὰ τέκνα σέθεν κταμένοιο χολωθείς
Il,18,338,τόφρα δέ μοι παρὰ νηυσὶ κορωνίσι κείσεαι αὔτως
Il,18,339,ἀμφὶ δὲ σὲ Τρῳαὶ καὶ Δαρδανίδες βαθύκολποι
Il,18,340,κλαύσονται νύκτάς τε καὶ ἤματα δάκρυ χέουσαι
Il,18,341,τὰς αὐτοὶ καμόμεσθα βίηφί τε δουρί τε μακρῷ
Il,18,342,πιείρας πέρθοντε πόλεις μερόπων ἀνθρώπων
Il,18,343,ὣς εἰπὼν ἑτάροισιν ἐκέκλετο δῖος Ἀχιλλεὺς
Il,18,344,ἀμφὶ πυρὶ στῆσαι τρίποδα μέγαν ὄφρα τάχιστα
Il,18,345,Πάτροκλον λούσειαν ἄπο βρότον αἱματόεντα
Il,18,346,οἳ δὲ λοετροχόον τρίποδ’ ἵστασαν ἐν πυρὶ κηλέῳ
Il,18,347,ἐν δ’ἄρ’ ὕδωρ ἔχεαν ὑπὸ δὲ ξύλα δαῖον ἑλόντες
Il,18,348,γάστρην μὲν τρίποδος πῦρ ἄμφεπε θέρμετο δ’ὕδωρ
Il,18,349,αὐτὰρ ἐπεὶ δὴ ζέσσεν ὕδωρ ἐνὶ ἤνοπι χαλκῷ
Il,18,350,καὶ τότε δὴ λοῦσάν τε καὶ ἤλειψαν λίπ’ ἐλαίῳ
Il,18,351,ἐν δ’ὠτειλὰς πλῆσαν ἀλείφατος ἐννεώροιο
Il,18,352,ἐν λεχέεσσι δὲ θέντες ἑανῷ λιτὶ κάλυψαν
Il,18,353,ἐς πόδας ἐκ κεφαλῆς καθύπερθε δὲ φάρεϊ λευκῷ
Il,18,354,παννύχιοι μὲν ἔπειτα πόδας ταχὺν ἀμφ’ Ἀχιλῆα
Il,18,355,Μυρμιδόνες Πάτροκλον ἀνεστενάχοντο γοῶντες
Il,18,356,Ζεὺς δ’Ἥρην προσέειπε κασιγνήτην ἄλοχόν τε
Il,18,357,ἔπρηξας καὶ ἔπειτα βοῶπις πότνια Ἥρη
Il,18,358,ἀνστήσασ’ Ἀχιλῆα πόδας ταχύν ἦ ῥά νυ σεῖο
Il,18,359,ἐξ αὐτῆς ἐγένοντο κάρη κομόωντες Ἀχαιοί
Il,18,360,τὸν δ’ἠμείβετ’ ἔπειτα βοῶπις πότνια Ἥρη
Il,18,361,αἰνότατε Κρονίδη ποῖον τὸν μῦθον ἔειπες
Il,18,362,καὶ μὲν δή πού τις μέλλει βροτὸς ἀνδρὶ τελέσσαι
Il,18,363,ὅς περ θνητός τ’ἐστὶ καὶ οὐ τόσα μήδεα οἶδε
Il,18,364,πῶςδὴ ἔγωγ’ ἥ φημι θεάων ἔμμεν ἀρίστη
Il,18,365,ἀμφότερον γενεῇ τε καὶ οὕνεκα σὴ παράκοιτις
Il,18,366,κέκλημαι σὺ δὲ πᾶσι μετ’ ἀθανάτοισιν ἀνάσσεις
Il,18,367,οὐκ ὄφελον Τρώεσσι κοτεσσαμένη κακὰ ῥάψαι;
Il,18,368,ὣς οἳ μὲν τοιαῦτα πρὸς ἀλλήλους ἀγόρευον
Il,18,369,Ἡφαίστου δ’ἵκανε δόμον Θέτις ἀργυρόπεζα
Il,18,370,ἄφθιτον ἀστερόεντα μεταπρεπέ’ ἀθανάτοισι
Il,18,371,χάλκεον ὅν ῥ’αὐτὸς ποιήσατο κυλλοποδίων
Il,18,372,τὸν δ’εὗρ’ ἱδρώοντα ἑλισσόμενον περὶ φύσας
Il,18,373,σπεύδοντα τρίποδας γὰρ ἐείκοσι πάντας ἔτευχεν
Il,18,374,ἑστάμεναι περὶ τοῖχον ἐϋσταθέος μεγάροιο
Il,18,375,χρύσεα δέ σφ’ὑπὸ κύκλα ἑκάστῳ πυθμένι θῆκεν
Il,18,376,ὄφρά οἱ αὐτόματοι θεῖον δυσαίατ’ ἀγῶνα
Il,18,377,ἠδ’ αὖτις πρὸς δῶμα νεοίατο θαῦμα ἰδέσθαι
Il,18,378,οἳ δ’ἤτοι τόσσον μὲν ἔχον τέλος οὔατα δ’οὔ πω
Il,18,379,δαιδάλεα προσέκειτο τά ῥ’ἤρτυε κόπτε δὲ δεσμούς
Il,18,380,ὄφρ’ ὅ γε ταῦτ’ ἐπονεῖτο ἰδυίῃσι πραπίδεσσι
Il,18,381,τόφρά οἱ ἐγγύθεν ἦλθε θεὰ Θέτις ἀργυρόπεζα
Il,18,382,τὴν δὲ ἴδε προμολοῦσα Χάρις λιπαροκρήδεμνος
Il,18,383,καλή τὴν ὤπυιε περικλυτὸς ἀμφιγυήεις
Il,18,384,ἔν τ’ἄρα οἱ φῦ χειρὶ ἔπος τ’ἔφατ’ ἔκ τ’ὀνόμαζε
Il,18,385,τίπτε Θέτι τανύπεπλε ἱκάνεις ἡμέτερον δῶ
Il,18,386,αἰδοίη τε φίλη τε; πάρος γε μὲν οὔ τι θαμίζεις
Il,18,387,ἀλλ’ ἕπεο προτέρω ἵνα τοι πὰρ ξείνια θείω
Il,18,388,ὣς ἄρα φωνήσασα πρόσω ἄγε δῖα θεάων
Il,18,389,τὴν μὲν ἔπειτα καθεῖσεν ἐπὶ θρόνου ἀργυροήλου
Il,18,390,καλοῦ δαιδαλέου ὑπὸ δὲ θρῆνυς ποσὶν ἦεν
Il,18,391,κέκλετο δ’Ἥφαιστον κλυτοτέχνην εἶπέ τε μῦθον
Il,18,392,Ἥφαιστε πρόμολ’ ὧδε Θέτις νύ τι σεῖο χατίζει
Il,18,393,τὴν δ’ἠμείβετ’ ἔπειτα περικλυτὸς ἀμφιγυήεις
Il,18,394,ἦ ῥά νύ μοι δεινή τε καὶ αἰδοίη θεὸς ἔνδον
Il,18,395,ἥ μ’ἐσάωσ’ ὅτε μ’ἄλγος ἀφίκετο τῆλε πεσόντα
Il,18,396,μητρὸς ἐμῆς ἰότητι κυνώπιδος ἥ μ’ἐθέλησε
Il,18,397,κρύψαι χωλὸν ἐόντα τότ’ ἂν πάθον ἄλγεα θυμῷ
Il,18,398,εἰ μή μ’Εὐρυνόμη τε Θέτις θ’ὑπεδέξατο κόλπῳ
Il,18,399,Εὐρυνόμη θυγάτηρ ἀψορρόου Ὠκεανοῖο
Il,18,400,τῇσι παρ’ εἰνάετες χάλκευον δαίδαλα πολλά
Il,18,401,πόρπας τε γναμπτάς θ’ἕλικας κάλυκάς τε καὶ ὅρμους
Il,18,402,ἐν σπῆϊ γλαφυρῷ περὶ δὲ ῥόος Ὠκεανοῖο
Il,18,403,ἀφρῷ μορμύρων ῥέεν ἄσπετος οὐδέ τις ἄλλος
Il,18,404,ᾔδεεν οὔτε θεῶν οὔτε θνητῶν ἀνθρώπων
Il,18,405,ἀλλὰ Θέτις τε καὶ Εὐρυνόμη ἴσαν αἵ μ’ἐσάωσαν
Il,18,406,ἣ νῦν ἡμέτερον δόμον ἵκει τώ με μάλα χρεὼ
Il,18,407,πάντα Θέτι καλλιπλοκάμῳ ζῳάγρια τίνειν
Il,18,408,ἀλλὰ σὺ μὲν νῦν οἱ παράθες ξεινήϊα καλά
Il,18,409,ὄφρ’ ἂν ἐγὼ φύσας ἀποθείομαι ὅπλά τε πάντα
Il,18,410,ἦ καὶ ἀπ’ ἀκμοθέτοιο πέλωρ αἴητον ἀνέστη
Il,18,411,χωλεύων ὑπὸ δὲ κνῆμαι ῥώοντο ἀραιαί
Il,18,412,φύσας μέν ῥ’ἀπάνευθε τίθει πυρός ὅπλά τε πάντα
Il,18,413,λάρνακ’ ἐς ἀργυρέην συλλέξατο τοῖς ἐπονεῖτο
Il,18,414,σπόγγῳ δ’ἀμφὶ πρόσωπα καὶ ἄμφω χεῖρ’ ἀπομόργνυ
Il,18,415,αὐχένα τε στιβαρὸν καὶ στήθεα λαχνήεντα
Il,18,416,δῦ δὲ χιτῶν’ ἕλε δὲ σκῆπτρον παχύ βῆ δὲ θύραζε
Il,18,417,χωλεύων ὑπὸ δ’ἀμφίπολοι ῥώοντο ἄνακτι
Il,18,418,χρύσειαι ζωῇσι νεήνισιν εἰοικυῖαι
Il,18,419,τῇς ἐν μὲν νόος ἐστὶ μετὰ φρεσίν ἐν δὲ καὶ αὐδὴ
Il,18,420,καὶ σθένος ἀθανάτων δὲ θεῶν ἄπο ἔργα ἴσασιν
Il,18,421,αἳ μὲν ὕπαιθα ἄνακτος ἐποίπνυον αὐτὰρ ὃ ἔρρων
Il,18,422,πλησίον ἔνθα Θέτις περ ἐπὶ θρόνου ἷζε φαεινοῦ
Il,18,423,ἔν τ’ἄρα οἱ φῦ χειρὶ ἔπος τ’ἔφατ’ ἔκ τ’ὀνόμαζε
Il,18,424,τίπτε Θέτι τανύπεπλε ἱκάνεις ἡμέτερον δῶ
Il,18,425,αἰδοίη τε φίλη τε; πάρος γε μὲν οὔ τι θαμίζεις
Il,18,426,αὔδα ὅ τι φρονέεις τελέσαι δέ με θυμὸς ἄνωγεν
Il,18,427,εἰ δύναμαι τελέσαι γε καὶ εἰ τετελεσμένον ἐστίν
Il,18,428,τὸν δ’ἠμείβετ’ ἔπειτα Θέτις κατὰ δάκρυ χέουσα
Il,18,429,Ἥφαιστ’ ἦ ἄρα δή τις ὅσαι θεαί εἰσ’ ἐν Ὀλύμπῳ
Il,18,430,τοσσάδ’ ἐνὶ φρεσὶν ᾗσιν ἀνέσχετο κήδεα λυγρὰ
Il,18,431,ὅσσ’ ἐμοὶ ἐκ πασέων Κρονίδης Ζεὺς ἄλγε’ ἔδωκεν;
Il,18,432,ἐκ μέν μ’ἀλλάων ἁλιάων ἀνδρὶ δάμασσεν
Il,18,433,Αἰακίδῃ Πηλῆϊ καὶ ἔτλην ἀνέρος εὐνὴν
Il,18,434,πολλὰ μάλ’ οὐκ ἐθέλουσα ὃ μὲν δὴ γήραϊ λυγρῷ
Il,18,435,κεῖται ἐνὶ μεγάροις ἀρημένος ἄλλα δέ μοι νῦν
Il,18,436,υἱὸν ἐπεί μοι δῶκε γενέσθαί τε τραφέμεν τε
Il,18,437,ἔξοχον ἡρώων ὃ δ’ἀνέδραμεν ἔρνεϊ ἶσος
Il,18,438,τὸν μὲν ἐγὼ θρέψασα φυτὸν ὣς γουνῷ ἀλωῆς
Il,18,439,νηυσὶν ἐπιπροέηκα κορωνίσιν Ἴλιον εἴσω
Il,18,440,Τρωσὶ μαχησόμενον τὸν δ’οὐχ ὑποδέξομαι αὖτις
Il,18,441,οἴκαδε νοστήσαντα δόμον Πηλήϊον εἴσω
Il,18,442,ὄφρα δέ μοι ζώει καὶ ὁρᾷ φάος ἠελίοιο
Il,18,443,ἄχνυται οὐδέ τί οἱ δύναμαι χραισμῆσαι ἰοῦσα
Il,18,444,κούρην ἣν ἄρα οἱ γέρας ἔξελον υἷες Ἀχαιῶν
Il,18,445,τὴν ἂψ ἐκ χειρῶν ἕλετο κρείων Ἀγαμέμνων
Il,18,446,ἤτοι ὃ τῆς ἀχέων φρένας ἔφθιεν αὐτὰρ Ἀχαιοὺς
Il,18,447,Τρῶες ἐπὶ πρύμνῃσιν ἐείλεον οὐδὲ θύραζε
Il,18,448,εἴων ἐξιέναι τὸν δὲ λίσσοντο γέροντες
Il,18,449,Ἀργείων καὶ πολλὰ περικλυτὰ δῶρ’ ὀνόμαζον
Il,18,450,ἔνθ’ αὐτὸς μὲν ἔπειτ’ ἠναίνετο λοιγὸν ἀμῦναι
Il,18,451,αὐτὰρ ὃ Πάτροκλον περὶ μὲν τὰ ἃ τεύχεα ἕσσε
Il,18,452,πέμπε δέ μιν πόλεμον δέ πολὺν δ’ἅμα λαὸν ὄπασσε
Il,18,453,πᾶν δ’ἦμαρ μάρναντο περὶ Σκαιῇσι πύλῃσι
Il,18,454,καί νύ κεν αὐτῆμαρ πόλιν ἔπραθον εἰ μὴ Ἀπόλλων
Il,18,455,πολλὰ κακὰ ῥέξαντα Μενοιτίου ἄλκιμον υἱὸν
Il,18,456,ἔκταν’ ἐνὶ προμάχοισι καὶ Ἕκτορι κῦδος ἔδωκε
Il,18,457,τοὔνεκα νῦν τὰ σὰ γούναθ’ ἱκάνομαι αἴ κ’ἐθέλῃσθα
Il,18,458,υἱεῖ ἐμῷ ὠκυμόρῳ δόμεν ἀσπίδα καὶ τρυφάλειαν
Il,18,459,καὶ καλὰς κνημῖδας ἐπισφυρίοις ἀραρυίας
Il,18,460,καὶ θώρηχ’ ὃ γὰρ ἦν οἱ ἀπώλεσε πιστὸς ἑταῖρος
Il,18,461,Τρωσὶ δαμείς ὃ δὲ κεῖται ἐπὶ χθονὶ θυμὸν ἀχεύων
Il,18,462,τὴν δ’ἠμείβετ’ ἔπειτα περικλυτὸς ἀμφιγυήεις
Il,18,463,θάρσει μή τοι ταῦτα μετὰ φρεσὶ σῇσι μελόντων
Il,18,464,αἲ γάρ μιν θανάτοιο δυσηχέος ὧδε δυναίμην
Il,18,465,νόσφιν ἀποκρύψαι ὅτε μιν μόρος αἰνὸς ἱκάνοι
Il,18,466,ὥς οἱ τεύχεα καλὰ παρέσσεται οἷά τις αὖτε
Il,18,467,ἀνθρώπων πολέων θαυμάσσεται ὅς κεν ἴδηται
Il,18,468,ὣς εἰπὼν τὴν μὲν λίπεν αὐτοῦ βῆ δ’ἐπὶ φύσας
Il,18,469,τὰς δ’ἐς πῦρ ἔτρεψε κέλευσέ τε ἐργάζεσθαι
Il,18,470,φῦσαι δ’ἐν χοάνοισιν ἐείκοσι πᾶσαι ἐφύσων
Il,18,471,παντοίην εὔπρηστον ἀϋτμὴν ἐξανιεῖσαι
Il,18,472,ἄλλοτε μὲν σπεύδοντι παρέμμεναι ἄλλοτε δ’αὖτε
Il,18,473,ὅππως Ἥφαιστός τ’ἐθέλοι καὶ ἔργον ἄνοιτο
Il,18,474,χαλκὸν δ’ἐν πυρὶ βάλλεν ἀτειρέα κασσίτερόν τε
Il,18,475,καὶ χρυσὸν τιμῆντα καὶ ἄργυρον αὐτὰρ ἔπειτα
Il,18,476,θῆκεν ἐν ἀκμοθέτῳ μέγαν ἄκμονα γέντο δὲ χειρὶ
Il,18,477,ῥαιστῆρα κρατερήν ἑτέρηφι δὲ γέντο πυράγρην
Il,18,478,ποίει δὲ πρώτιστα σάκος μέγα τε στιβαρόν τε
Il,18,479,πάντοσε δαιδάλλων περὶ δ’ἄντυγα βάλλε φαεινὴν
Il,18,480,τρίπλακα μαρμαρέην ἐκ δ’ἀργύρεον τελαμῶνα
Il,18,481,πέντε δ’ἄρ’ αὐτοῦ ἔσαν σάκεος πτύχες αὐτὰρ ἐν αὐτῷ
Il,18,482,ποίει δαίδαλα πολλὰ ἰδυίῃσι πραπίδεσσιν
Il,18,483,ἐν μὲν γαῖαν ἔτευξ’ ἐν δ’οὐρανόν ἐν δὲ θάλασσαν
Il,18,484,ἠέλιόν τ’ἀκάμαντα σελήνην τε πλήθουσαν
Il,18,485,ἐν δὲ τὰ τείρεα πάντα τά τ’οὐρανὸς ἐστεφάνωται
Il,18,486,Πληϊάδας θ’Ὑάδας τε τό τε σθένος Ὠρίωνος
Il,18,487,Ἄρκτόν θ’ἣν καὶ Ἄμαξαν ἐπίκλησιν καλέουσιν
Il,18,488,ἥ τ’αὐτοῦ στρέφεται καί τ’Ὠρίωνα δοκεύει
Il,18,489,οἴη δ’ἄμμορός ἐστι λοετρῶν Ὠκεανοῖο
Il,18,490,ἐν δὲ δύω ποίησε πόλεις μερόπων ἀνθρώπων
Il,18,491,καλάς ἐν τῇ μέν ῥα γάμοι τ’ἔσαν εἰλαπίναι τε
Il,18,492,νύμφας δ’ἐκ θαλάμων δαΐδων ὕπο λαμπομενάων
Il,18,493,ἠγίνεον ἀνὰ ἄστυ πολὺς δ’ὑμέναιος ὀρώρει
Il,18,494,κοῦροι δ’ὀρχηστῆρες ἐδίνεον ἐν δ’ἄρα τοῖσιν
Il,18,495,αὐλοὶ φόρμιγγές τε βοὴν ἔχον αἳ δὲ γυναῖκες
Il,18,496,ἱστάμεναι θαύμαζον ἐπὶ προθύροισιν ἑκάστη
Il,18,497,λαοὶ δ’εἰν ἀγορῇ ἔσαν ἀθρόοι ἔνθα δὲ νεῖκος
Il,18,498,ὠρώρει δύο δ’ἄνδρες ἐνείκεον εἵνεκα ποινῆς
Il,18,499,ἀνδρὸς ἀποφθιμένου ὃ μὲν εὔχετο πάντ’ ἀποδοῦναι
Il,18,500,δήμῳ πιφαύσκων ὃ δ’ἀναίνετο μηδὲν ἑλέσθαι
Il,18,501,ἄμφω δ’ἱέσθην ἐπὶ ἴστορι πεῖραρ ἑλέσθαι
Il,18,502,λαοὶ δ’ἀμφοτέροισιν ἐπήπυον ἀμφὶς ἀρωγοί
Il,18,503,κήρυκες δ’ἄρα λαὸν ἐρήτυον οἳ δὲ γέροντες
Il,18,504,εἵατ’ ἐπὶ ξεστοῖσι λίθοις ἱερῷ ἐνὶ κύκλῳ
Il,18,505,σκῆπτρα δὲ κηρύκων ἐν χέρσ’ ἔχον ἠεροφώνων
Il,18,506,τοῖσιν ἔπειτ’ ἤϊσσον ἀμοιβηδὶς δὲ δίκαζον
Il,18,507,κεῖτο δ’ἄρ’ ἐν μέσσοισι δύω χρυσοῖο τάλαντα
Il,18,508,τῷ δόμεν ὃς μετὰ τοῖσι δίκην ἰθύντατα εἴποι
Il,18,509,τὴν δ’ἑτέρην πόλιν ἀμφὶ δύω στρατοὶ ἥατο λαῶν
Il,18,510,τεύχεσι λαμπόμενοι δίχα δέ σφισιν ἥνδανε βουλή
Il,18,511,ἠὲ διαπραθέειν ἢ ἄνδιχα πάντα δάσασθαι
Il,18,512,κτῆσιν ὅσην πτολίεθρον ἐπήρατον ἐντὸς ἔεργεν
Il,18,513,οἳ δ’οὔ πω πείθοντο λόχῳ δ’ὑπεθωρήσσοντο
Il,18,514,τεῖχος μέν ῥ’ἄλοχοί τε φίλαι καὶ νήπια τέκνα
Il,18,515,ῥύατ’ ἐφεσταότες μετὰ δ’ἀνέρες οὓς ἔχε γῆρας
Il,18,516,οἳ δ’ἴσαν ἦρχε δ’ἄρά σφιν Ἄρης καὶ Παλλὰς Ἀθήνη
Il,18,517,ἄμφω χρυσείω χρύσεια δὲ εἵματα ἕσθην
Il,18,518,καλὼ καὶ μεγάλω σὺν τεύχεσιν ὥς τε θεώ περ
Il,18,519,ἀμφὶς ἀριζήλω λαοὶ δ’ὑπολίζονες ἦσαν
Il,18,520,οἳ δ’ὅτε δή ῥ’ἵκανον ὅθι σφίσιν εἶκε λοχῆσαι
Il,18,521,ἐν ποταμῷ ὅθι τ’ἀρδμὸς ἔην πάντεσσι βοτοῖσιν
Il,18,522,ἔνθ’ ἄρα τοί γ’ἵζοντ’ εἰλυμένοι αἴθοπι χαλκῷ
Il,18,523,τοῖσι δ’ἔπειτ’ ἀπάνευθε δύω σκοποὶ εἵατο λαῶν
Il,18,524,δέγμενοι ὁππότε μῆλα ἰδοίατο καὶ ἕλικας βοῦς
Il,18,525,οἳ δὲ τάχα προγένοντο δύω δ’ἅμ’ ἕποντο νομῆες
Il,18,526,τερπόμενοι σύριγξι δόλον δ’οὔ τι προνόησαν
Il,18,527,οἳ μὲν τὰ προϊδόντες ἐπέδραμον ὦκα δ’ἔπειτα
Il,18,528,τάμνοντ’ ἀμφὶ βοῶν ἀγέλας καὶ πώεα καλὰ
Il,18,529,ἀργεννέων οἰῶν κτεῖνον δ’ἐπὶ μηλοβοτῆρας
Il,18,530,οἳ δ’ὡς οὖν ἐπύθοντο πολὺν κέλαδον παρὰ βουσὶν
Il,18,531,εἰράων προπάροιθε καθήμενοι αὐτίκ’ ἐφ’ ἵππων
Il,18,532,βάντες ἀερσιπόδων μετεκίαθον αἶψα δ’ἵκοντο
Il,18,533,στησάμενοι δ’ἐμάχοντο μάχην ποταμοῖο παρ’ ὄχθας
Il,18,534,βάλλον δ’ἀλλήλους χαλκήρεσιν ἐγχείῃσιν
Il,18,535,ἐν δ’Ἔρις ἐν δὲ Κυδοιμὸς ὁμίλεον ἐν δ’ὀλοὴ Κήρ
Il,18,536,ἄλλον ζωὸν ἔχουσα νεούτατον ἄλλον ἄουτον
Il,18,537,ἄλλον τεθνηῶτα κατὰ μόθον ἕλκε ποδοῖιν
Il,18,538,εἷμα δ’ἔχ’ ἀμφ’ ὤμοισι δαφοινεὸν αἵματι φωτῶν
Il,18,539,ὡμίλευν δ’ὥς τε ζωοὶ βροτοὶ ἠδ’ ἐμάχοντο
Il,18,540,νεκρούς τ’ἀλλήλων ἔρυον κατατεθνηῶτας
Il,18,541,ἐν δ’ἐτίθει νειὸν μαλακὴν πίειραν ἄρουραν
Il,18,542,εὐρεῖαν τρίπολον πολλοὶ δ’ἀροτῆρες ἐν αὐτῇ
Il,18,543,ζεύγεα δινεύοντες ἐλάστρεον ἔνθα καὶ ἔνθα
Il,18,544,οἳ δ’ὁπότε στρέψαντες ἱκοίατο τέλσον ἀρούρης
Il,18,545,τοῖσι δ’ἔπειτ’ ἐν χερσὶ δέπας μελιηδέος οἴνου
Il,18,546,δόσκεν ἀνὴρ ἐπιών τοὶ δὲ στρέψασκον ἀν’ ὄγμους
Il,18,547,ἱέμενοι νειοῖο βαθείης τέλσον ἱκέσθαι
Il,18,548,ἣ δὲ μελαίνετ’ ὄπισθεν ἀρηρομένῃ δὲ ἐῴκει
Il,18,549,χρυσείη περ ἐοῦσα τὸ δὴ περὶ θαῦμα τέτυκτο
Il,18,550,ἐν δ’ἐτίθει τέμενος βασιλήϊον ἔνθα δ’ἔριθοι
Il,18,551,ἤμων ὀξείας δρεπάνας ἐν χερσὶν ἔχοντες
Il,18,552,δράγματα δ’ἄλλα μετ’ ὄγμον ἐπήτριμα πῖπτον ἔραζε
Il,18,553,ἄλλα δ’ἀμαλλοδετῆρες ἐν ἐλλεδανοῖσι δέοντο
Il,18,554,τρεῖς δ’ἄρ’ ἀμαλλοδετῆρες ἐφέστασαν αὐτὰρ ὄπισθε
Il,18,555,παῖδες δραγμεύοντες ἐν ἀγκαλίδεσσι φέροντες
Il,18,556,ἀσπερχὲς πάρεχον βασιλεὺς δ’ἐν τοῖσι σιωπῇ
Il,18,557,σκῆπτρον ἔχων ἑστήκει ἐπ’ ὄγμου γηθόσυνος κῆρ
Il,18,558,κήρυκες δ’ἀπάνευθεν ὑπὸ δρυῒ δαῖτα πένοντο
Il,18,559,βοῦν δ’ἱερεύσαντες μέγαν ἄμφεπον αἳ δὲ γυναῖκες
Il,18,560,δεῖπνον ἐρίθοισιν λεύκ’ ἄλφιτα πολλὰ πάλυνον
Il,18,561,ἐν δ’ἐτίθει σταφυλῇσι μέγα βρίθουσαν ἀλωὴν
Il,18,562,καλὴν χρυσείην μέλανες δ’ἀνὰ βότρυες ἦσαν
Il,18,563,ἑστήκει δὲ κάμαξι διαμπερὲς ἀργυρέῃσιν
Il,18,564,ἀμφὶ δὲ κυανέην κάπετον περὶ δ’ἕρκος ἔλασσε
Il,18,565,κασσιτέρου μία δ’οἴη ἀταρπιτὸς ἦεν ἐπ’ αὐτήν
Il,18,566,τῇ νίσοντο φορῆες ὅτε τρυγόῳεν ἀλωήν
Il,18,567,παρθενικαὶ δὲ καὶ ἠΐθεοι ἀταλὰ φρονέοντες
Il,18,568,πλεκτοῖς ἐν ταλάροισι φέρον μελιηδέα καρπόν
Il,18,569,τοῖσιν δ’ἐν μέσσοισι πάϊς φόρμιγγι λιγείῃ
Il,18,570,ἱμερόεν κιθάριζε λίνον δ’ὑπὸ καλὸν ἄειδε
Il,18,571,λεπταλέῃ φωνῇ τοὶ δὲ ῥήσσοντες ἁμαρτῇ
Il,18,572,μολπῇ τ’ἰυγμῷ τε ποσὶ σκαίροντες ἕποντο
Il,18,573,ἐν δ’ἀγέλην ποίησε βοῶν ὀρθοκραιράων
Il,18,574,αἳ δὲ βόες χρυσοῖο τετεύχατο κασσιτέρου τε
Il,18,575,μυκηθμῷ δ’ἀπὸ κόπρου ἐπεσσεύοντο νομὸν δὲ
Il,18,576,πὰρ ποταμὸν κελάδοντα παρὰ ῥοδανὸν δονακῆα
Il,18,577,χρύσειοι δὲ νομῆες ἅμ’ ἐστιχόωντο βόεσσι
Il,18,578,τέσσαρες ἐννέα δέ σφι κύνες πόδας ἀργοὶ ἕποντο
Il,18,579,σμερδαλέω δὲ λέοντε δύ’ ἐν πρώτῃσι βόεσσι
Il,18,580,ταῦρον ἐρύγμηλον ἐχέτην ὃ δὲ μακρὰ μεμυκὼς
Il,18,581,ἕλκετο τὸν δὲ κύνες μετεκίαθον ἠδ’ αἰζηοί
Il,18,582,τὼ μὲν ἀναρρήξαντε βοὸς μεγάλοιο βοείην
Il,18,583,ἔγκατα καὶ μέλαν αἷμα λαφύσσετον οἳ δὲ νομῆες
Il,18,584,αὔτως ἐνδίεσαν ταχέας κύνας ὀτρύνοντες
Il,18,585,οἳ δ’ἤτοι δακέειν μὲν ἀπετρωπῶντο λεόντων
Il,18,586,ἱστάμενοι δὲ μάλ’ ἐγγὺς ὑλάκτεον ἔκ τ’ἀλέοντο
Il,18,587,ἐν δὲ νομὸν ποίησε περικλυτὸς ἀμφιγυήεις
Il,18,588,ἐν καλῇ βήσσῃ μέγαν οἰῶν ἀργεννάων
Il,18,589,σταθμούς τε κλισίας τε κατηρεφέας ἰδὲ σηκούς
Il,18,590,ἐν δὲ χορὸν ποίκιλλε περικλυτὸς ἀμφιγυήεις
Il,18,591,τῷ ἴκελον οἷόν ποτ’ ἐνὶ Κνωσῷ εὐρείῃ
Il,18,592,Δαίδαλος ἤσκησεν καλλιπλοκάμῳ Ἀριάδνῃ
Il,18,593,ἔνθα μὲν ἠΐθεοι καὶ παρθένοι ἀλφεσίβοιαι
Il,18,594,ὀρχεῦντ’ ἀλλήλων ἐπὶ καρπῷ χεῖρας ἔχοντες
Il,18,595,τῶν δ’αἳ μὲν λεπτὰς ὀθόνας ἔχον οἳ δὲ χιτῶνας
Il,18,596,εἵατ’ ἐϋννήτους ἦκα στίλβοντας ἐλαίῳ
Il,18,597,καί ῥ’αἳ μὲν καλὰς στεφάνας ἔχον οἳ δὲ μαχαίρας
Il,18,598,εἶχον χρυσείας ἐξ ἀργυρέων τελαμώνων
Il,18,599,οἳ δ’ὁτὲ μὲν θρέξασκον ἐπισταμένοισι πόδεσσι
Il,18,600,ῥεῖα μάλ’ ὡς ὅτε τις τροχὸν ἄρμενον ἐν παλάμῃσιν
Il,18,601,ἑζόμενος κεραμεὺς πειρήσεται αἴ κε θέῃσιν
Il,18,602,ἄλλοτε δ’αὖ θρέξασκον ἐπὶ στίχας ἀλλήλοισι
Il,18,603,πολλὸς δ’ἱμερόεντα χορὸν περιίσταθ’ ὅμιλος
Il,18,604,τερρπόμενοι δοιὼ δὲ κυβιστητῆρε κατ’ αὐτοὺς
Il,18,605,μολπῆς ἐξάρχοντες ἐδίνευον κατὰ μέσσους
Il,18,606,ἐν δ’ἐτίθει ποταμοῖο μέγα σθένος Ὠκεανοῖο
Il,18,607,ἄντυγα πὰρ πυμάτην σάκεος πύκα ποιητοῖο
Il,18,608,αὐτὰρ ἐπεὶ δὴ τεῦξε σάκος μέγα τε στιβαρόν τε
Il,18,609,τεῦξ’ ἄρα οἱ θώρηκα φαεινότερον πυρὸς αὐγῆς
Il,18,610,τεῦξε δέ οἱ κόρυθα βριαρὴν κροτάφοις ἀραρυῖαν
Il,18,611,καλὴν δαιδαλέην ἐπὶ δὲ χρύσεον λόφον ἧκε
Il,18,612,τεῦξε δέ οἱ κνημῖδας ἑανοῦ κασσιτέροιο
Il,18,613,αὐτὰρ ἐπεὶ πάνθ’ ὅπλα κάμε κλυτὸς ἀμφιγυήεις
Il,18,614,μητρὸς Ἀχιλλῆος θῆκε προπάροιθεν ἀείρας
Il,18,615,ἣ δ’ἴρηξ ὣς ἆλτο κατ’ Οὐλύμπου νιφόεντος
Il,18,616,τεύχεα μαρμαίροντα παρ’ Ἡφαίστοιο φέρουσα
Il,19,1,Ἠὼς μὲν κροκόπεπλος ἀπ’ Ὠκεανοῖο ῥοάων
Il,19,2,ὄρνυθ’ ἵν’ ἀθανάτοισι φόως φέροι ἠδὲ βροτοῖσιν
Il,19,3,ἣ δ’ἐς νῆας ἵκανε θεοῦ πάρα δῶρα φέρουσα
Il,19,4,εὗρε δὲ Πατρόκλῳ περικείμενον ὃν φίλον υἱὸν
Il,19,5,κλαίοντα λιγέως πολέες δ’ἀμφ’ αὐτὸν ἑταῖροι
Il,19,6,μύρονθ’ ἣ δ’ἐν τοῖσι παρίστατο δῖα θεάων
Il,19,7,ἔν τ’ἄρα οἱ φῦ χειρὶ ἔπος τ’ἔφατ’ ἔκ τ’ὀνόμαζε
Il,19,8,τέκνον ἐμὸν τοῦτον μὲν ἐάσομεν ἀχνύμενοί περ
Il,19,9,κεῖσθαι ἐπεὶ δὴ πρῶτα θεῶν ἰότητι δαμάσθη
Il,19,10,τύνη δ’Ἡφαίστοιο πάρα κλυτὰ τεύχεα δέξο
Il,19,11,καλὰ μάλ’ οἷ’ οὔ πώ τις ἀνὴρ ὤμοισι φόρησεν
Il,19,12,ὡς ἄρα φωνήσασα θεὰ κατὰ τεύχε’ ἔθηκε
Il,19,13,πρόσθεν Ἀχιλλῆος τὰ δ’ἀνέβραχε δαίδαλα πάντα
Il,19,14,Μυρμιδόνας δ’ἄρα πάντας ἕλε τρόμος οὐδέ τις ἔτλη
Il,19,15,ἄντην εἰσιδέειν ἀλλ’ ἔτρεσαν αὐτὰρ Ἀχιλλεὺς
Il,19,16,ὡς εἶδ’ ὥς μιν μᾶλλον ἔδυ χόλος ἐν δέ οἱ ὄσσε
Il,19,17,δεινὸν ὑπὸ βλεφάρων ὡς εἰ σέλας ἐξεφάανθεν
Il,19,18,τέρπετο δ’ἐν χείρεσσιν ἔχων θεοῦ ἀγλαὰ δῶρα
Il,19,19,αὐτὰρ ἐπεὶ φρεσὶν ᾗσι τετάρπετο δαίδαλα λεύσσων
Il,19,20,αὐτίκα μητέρα ἣν ἔπεα πτερόεντα προσηύδα
Il,19,21,μῆτερ ἐμὴ τὰ μὲν ὅπλα θεὸς πόρεν οἷ’ ἐπιεικὲς
Il,19,22,ἔργ’ ἔμεν ἀθανάτων μὴ δὲ βροτὸν ἄνδρα τελέσσαι
Il,19,23,νῦν δ’ἤτοι μὲν ἐγὼ θωρήξομαι ἀλλὰ μάλ’ αἰνῶς
Il,19,24,δείδω μή μοι τόφρα Μενοιτίου ἄλκιμον υἱὸν
Il,19,25,μυῖαι καδδῦσαι κατὰ χαλκοτύπους ὠτειλὰς
Il,19,26,εὐλὰς ἐγγείνωνται ἀεικίσσωσι δὲ νεκρόν
Il,19,27,ἐκ δ’αἰὼν πέφαται κατὰ δὲ χρόα πάντα σαπήῃ
Il,19,28,τὸν δ’ἠμείβετ’ ἔπειτα θεὰ Θέτις ἀργυρόπεζα
Il,19,29,τέκνον μή τοι ταῦτα μετὰ φρεσὶ σῇσι μελόντων
Il,19,30,τῷ μὲν ἐγὼ πειρήσω ἀλαλκεῖν ἄγρια φῦλα
Il,19,31,μυίας αἵ ῥά τε φῶτας ἀρηϊφάτους κατέδουσιν
Il,19,32,ἤν περ γὰρ κεῖταί γε τελεσφόρον εἰς ἐνιαυτόν
Il,19,33,αἰεὶ τῷ γ’ἔσται χρὼς ἔμπεδος ἢ καὶ ἀρείων
Il,19,34,ἀλλὰ σύ γ’εἰς ἀγορὴν καλέσας ἥρωας Ἀχαιοὺς
Il,19,35,μῆνιν ἀποειπὼν Ἀγαμέμνονι ποιμένι λαῶν
Il,19,36,αἶψα μάλ’ ἐς πόλεμον θωρήσσεο δύσεο δ’ἀλκήν
Il,19,37,ὣς ἄρα φωνήσασα μένος πολυθαρσὲς ἐνῆκε
Il,19,38,Πατρόκλῳ δ’αὖτ’ ἀμβροσίην καὶ νέκταρ ἐρυθρὸν
Il,19,39,στάξε κατὰ ῥινῶν ἵνα οἱ χρὼς ἔμπεδος εἴη
Il,19,40,αὐτὰρ ὃ βῆ παρὰ θῖνα θαλάσσης δῖος Ἀχιλλεὺς
Il,19,41,σμερδαλέα ἰάχων ὦρσεν δ’ἥρωας Ἀχαιούς
Il,19,42,καί ῥ’οἵ περ τὸ πάρος γε νεῶν ἐν ἀγῶνι μένεσκον
Il,19,43,οἵ τε κυβερνῆται καὶ ἔχον οἰήϊα νηῶν
Il,19,44,καὶ ταμίαι παρὰ νηυσὶν ἔσαν σίτοιο δοτῆρες
Il,19,45,καὶ μὴν οἳ τότε γ’εἰς  ἀγορὴν ἴσαν οὕνεκ’ Ἀχιλλεὺς
Il,19,46,ἐξεφάνη δηρὸν δὲ μάχης ἐπέπαυτ’ ἀλεγεινῆς
Il,19,47,τὼ δὲ δύω σκάζοντε βάτην Ἄρεος θεράποντε
Il,19,48,Τυδεΐδης τε μενεπτόλεμος καὶ δῖος Ὀδυσσεὺς
Il,19,49,ἔγχει ἐρειδομένω ἔτι γὰρ ἔχον ἕλκεα λυγρά
Il,19,50,κὰδ δὲ μετὰ πρώτῃ ἀγορῇ ἵζοντο κιόντες
Il,19,51,αὐτὰρ ὃ δεύτατος ἦλθεν ἄναξ ἀνδρῶν Ἀγαμέμνων
Il,19,52,ἕλκος ἔχων καὶ γὰρ τὸν ἐνὶ κρατερῇ ὑσμίνῃ
Il,19,53,οὖτα Κόων Ἀντηνορίδης χαλκήρεϊ δουρί
Il,19,54,αὐτὰρ ἐπεὶ δὴ πάντες ἀολλίσθησαν Ἀχαιοί
Il,19,55,τοῖσι δ’ἀνιστάμενος μετέφη πόδας ὠκὺς Ἀχιλλεύς
Il,19,56,Ἀτρεΐδη ἦ ἄρ τι τόδ’ ἀμφοτέροισιν ἄρειον
Il,19,57,ἔπλετο σοὶ καὶ ἐμοί ὅ τε νῶΐ περ ἀχνυμένω κῆρ
Il,19,58,θυμοβόρῳ ἔριδι μενεήναμεν εἵνεκα κούρης;
Il,19,59,τὴν ὄφελ’ ἐν νήεσσι κατακτάμεν Ἄρτεμις ἰῷ
Il,19,60,ἤματι τῷ ὅτ’ ἐγὼν ἑλόμην Λυρνησσὸν ὀλέσσας
Il,19,61,τώ κ’οὐ τόσσοι Ἀχαιοὶ ὀδὰξ ἕλον ἄσπετον οὖδας
Il,19,62,δυσμενέων ὑπὸ χερσὶν ἐμεῦ ἀπομηνίσαντος
Il,19,63,Ἕκτορι μὲν καὶ Τρωσὶ τὸ κέρδιον αὐτὰρ Ἀχαιοὺς
Il,19,64,δηρὸν ἐμῆς καὶ σῆς ἔριδος μνήσεσθαι ὀΐω
Il,19,65,ἀλλὰ τὰ μὲν προτετύχθαι ἐάσομεν ἀχνύμενοί περ
Il,19,66,θυμὸν ἐνὶ στήθεσσι φίλον δαμάσαντες ἀνάγκῃ
Il,19,67,νῦν δ’ἤτοι μὲν ἐγὼ παύω χόλον οὐδέ τί με χρὴ
Il,19,68,ἀσκελέως αἰεὶ μενεαινέμεν ἀλλ’ ἄγε θᾶσσον
Il,19,69,ὄτρυνον πόλεμον δὲ κάρη κομόωντας Ἀχαιούς
Il,19,70,ὄφρ’ ἔτι καὶ Τρώων πειρήσομαι ἀντίον ἐλθὼν
Il,19,71,αἴ κ’ἐθέλωσ’ ἐπὶ νηυσὶν ἰαύειν ἀλλά τιν’ οἴω
Il,19,72,ἀσπασίως αὐτῶν γόνυ κάμψειν ὅς κε φύγῃσι
Il,19,73,δηΐου ἐκ πολέμοιο ὑπ’ ἔγχεος ἡμετέροιο
Il,19,74,ὣς ἔφαθ’ οἳ δ’ἐχάρησαν ἐϋκνήμιδες Ἀχαιοὶ
Il,19,75,μῆνιν ἀπειπόντος μεγαθύμου Πηλεΐωνος
Il,19,76,τοῖσι δὲ καὶ μετέειπεν ἄναξ ἀνδρῶν Ἀγαμέμνων
Il,19,77,αὐτόθεν ἐξ ἕδρης οὐδ’ ἐν μέσσοισιν ἀναστάς
Il,19,78,ὦ φίλοι ἥρωες Δαναοὶ θεράποντες Ἄρηος
Il,19,79,ἑσταότος μὲν καλὸν ἀκούειν οὐδὲ ἔοικεν
Il,19,80,ὑββάλλειν χαλεπὸν γὰρ ἐπισταμένῳ περ ἐόντι
Il,19,81,ἀνδρῶν δ’ἐν πολλῷ ὁμάδῳ πῶς κέν τις ἀκούσαι
Il,19,82,ἢ εἴποι; βλάβεται δὲ λιγύς περ ἐὼν ἀγορητής
Il,19,83,Πηλεΐδῃ μὲν ἐγὼν ἐνδείξομαι αὐτὰρ οἱ ἄλλοι
Il,19,84,σύνθεσθ’ Ἀργεῖοι μῦθόν τ’εὖ γνῶτε ἕκαστος
Il,19,85,πολλάκι δή μοι τοῦτον Ἀχαιοὶ μῦθον ἔειπον
Il,19,86,καί τέ με νεικείεσκον ἐγὼ δ’οὐκ αἴτιός εἰμι
Il,19,87,ἀλλὰ Ζεὺς καὶ Μοῖρα καὶ ἠεροφοῖτις Ἐρινύς
Il,19,88,οἵ τέ μοι εἰν ἀγορῇ φρεσὶν ἔμβαλον ἄγριον ἄτην
Il,19,89,ἤματι τῷ ὅτ’ Ἀχιλλῆος γέρας αὐτὸς ἀπηύρων
Il,19,90,ἀλλὰ τί κεν ῥέξαιμι; θεὸς διὰ πάντα τελευτᾷ
Il,19,91,πρέσβα Διὸς θυγάτηρ Ἄτη ἣ πάντας ἀᾶται
Il,19,92,οὐλομένη τῇ μέν θ’ἁπαλοὶ πόδες οὐ γὰρ ἐπ’ οὔδει
Il,19,93,πίλναται ἀλλ’ ἄρα ἥ γε κατ’ ἀνδρῶν κράατα βαίνει
Il,19,94,βλάπτουσ’ ἀνθρώπους κατὰ δ’οὖν ἕτερόν γε πέδησε
Il,19,95,καὶ γὰρ δή νύ ποτε Ζεὺς ἄσατο τόν περ ἄριστον
Il,19,96,ἀνδρῶν ἠδὲ θεῶν φασ’ ἔμμεναι ἀλλ’ ἄρα καὶ τὸν
Il,19,97,Ἥρη θῆλυς ἐοῦσα δολοφροσύνῃς ἀπάτησεν
Il,19,98,ἤματι τῷ ὅτ’ ἔμελλε βίην Ἡρακληείην
Il,19,99,Ἀλκμήνη τέξεσθαι ἐϋστεφάνῳ ἐνὶ Θήβῃ
Il,19,100,ἤτοι ὅ γ’εὐχόμενος μετέφη πάντεσσι θεοῖσι
Il,19,101,κέκλυτέ μευ πάντές τε θεοὶ πᾶσαί τε θέαιναι
Il,19,102,ὄφρ’ εἴπω τά με θυμὸς ἐνὶ στήθεσσιν ἀνώγει
Il,19,103,σήμερον ἄνδρα φόως δὲ μογοστόκος Εἰλείθυια
Il,19,104,ἐκφανεῖ ὃς πάντεσσι περικτιόνεσσιν ἀνάξει
Il,19,105,τῶν ἀνδρῶν γενεῆς οἵ θ’αἵματος ἐξ ἐμεῦ εἰσί
Il,19,106,τὸν δὲ δολοφρονέουσα προσηύδα πότνια Ἥρη
Il,19,107,ψευστήσεις οὐδ’ αὖτε τέλος μύθῳ ἐπιθήσεις
Il,19,108,εἰ δ’ἄγε νῦν μοι ὄμοσσον Ὀλύμπιε καρτερὸν ὅρκον
Il,19,109,ἦ μὲν τὸν πάντεσσι περικτιόνεσσιν ἀνάξειν
Il,19,110,ὅς κεν ἐπ’ ἤματι τῷδε πέσῃ μετὰ ποσσὶ γυναικὸς
Il,19,111,τῶν ἀνδρῶν οἳ σῆς ἐξ αἵματός εἰσι γενέθλης
Il,19,112,ὣς ἔφατο Ζεὺς δ’οὔ τι δολοφροσύνην ἐνόησεν
Il,19,113,ἀλλ’ ὄμοσεν μέγαν ὅρκον ἔπειτα δὲ πολλὸν ἀάσθη
Il,19,114,Ἥρη δ’ἀΐξασα λίπεν ῥίον Οὐλύμποιο
Il,19,115,καρπαλίμως δ’ἵκετ’ Ἄργος Ἀχαιικόν ἔνθ’ ἄρα ᾔδη
Il,19,116,ἰφθίμην ἄλοχον Σθενέλου Περσηϊάδαο
Il,19,117,ἣ δ’ἐκύει φίλον υἱόν ὃ δ’ἕβδομος ἑστήκει μείς
Il,19,118,ἐκ δ’ἄγαγε πρὸ φόως δὲ καὶ ἠλιτόμηνον ἐόντα
Il,19,119,Ἀλκμήνης δ’ἀπέπαυσε τόκον σχέθε δ’Εἰλειθυίας
Il,19,120,αὐτὴ δ’ἀγγελέουσα Δία Κρονίωνα προσηύδα
Il,19,121,Ζεῦ πάτερ ἀργικέραυνε ἔπος τί τοι ἐν φρεσὶ θήσω
Il,19,122,ἤδη ἀνὴρ γέγον’ ἐσθλὸς ὃς Ἀργείοισιν ἀνάξει
Il,19,123,Εὐρυσθεὺς Σθενέλοιο πάϊς Περσηϊάδαο
Il,19,124,σὸν γένος οὔ οἱ ἀεικὲς ἀνασσέμεν Ἀργείοισιν
Il,19,125,ὣς φάτο τὸν δ’ἄχος ὀξὺ κατὰ φρένα τύψε βαθεῖαν
Il,19,126,αὐτίκα δ’εἷλ’ Ἄτην κεφαλῆς λιπαροπλοκάμοιο
Il,19,127,χωόμενος φρεσὶν ᾗσι καὶ ὤμοσε καρτερὸν ὅρκον
Il,19,128,μή ποτ’ ἐς Οὔλυμπόν τε καὶ οὐρανὸν ἀστερόεντα
Il,19,129,αὖτις ἐλεύσεσθαι Ἄτην ἣ πάντας ἀᾶται
Il,19,130,ὣς εἰπὼν ἔρριψεν ἀπ’ οὐρανοῦ ἀστερόεντος
Il,19,131,χειρὶ περιστρέψας τάχα δ’ἵκετο ἔργ’ ἀνθρώπων
Il,19,132,τὴν αἰεὶ στενάχεσχ’ ὅθ’ ἑὸν φίλον υἱὸν ὁρῷτο
Il,19,133,ἔργον ἀεικὲς ἔχοντα ὑπ’ Εὐρυσθῆος ἀέθλων
Il,19,134,ὣς καὶ ἐγών ὅτε δ’αὖτε μέγας κορυθαίολος Ἕκτωρ
Il,19,135,Ἀργείους ὀλέκεσκεν ἐπὶ πρυμνῇσι νέεσσιν
Il,19,136,οὐ δυνάμην λελαθέσθ’ Ἄτης ᾗ πρῶτον ἀάσθην
Il,19,137,ἀλλ’ ἐπεὶ ἀασάμην καί μευ φρένας ἐξέλετο Ζεύς
Il,19,138,ἂψ ἐθέλω ἀρέσαι δόμεναί τ’ἀπερείσι’ ἄποινα
Il,19,139,ἀλλ’ ὄρσευ πόλεμον δὲ καὶ ἄλλους ὄρνυθι λαούς
Il,19,140,δῶρα δ’ἐγὼν ὅδε πάντα παρασχέμεν ὅσσά τοι ἐλθὼν
Il,19,141,χθιζὸς ἐνὶ κλισίῃσιν ὑπέσχετο δῖος Ὀδυσσεύς
Il,19,142,εἰ δ’ἐθέλεις ἐπίμεινον ἐπειγόμενός περ Ἄρηος
Il,19,143,δῶρα δέ τοι θεράποντες ἐμῆς παρὰ νηὸς ἑλόντες
Il,19,144,οἴσουσ’ ὄφρα ἴδηαι ὅ τοι μενοεικέα δώσω
Il,19,145,τὸν δ’ἀπαμειβόμενος προσέφη πόδας ὠκὺς Ἀχιλλεύς
Il,19,146,Ἀτρεΐδη κύδιστε ἄναξ ἀνδρῶν Ἀγάμεμνον
Il,19,147,δῶρα μὲν αἴ κ’ἐθέλῃσθα παρασχέμεν ὡς ἐπιεικές
Il,19,148,ἤ τ’ἐχέμεν παρὰ σοί νῦν δὲ μνησώμεθα χάρμης
Il,19,149,αἶψα μάλ’ οὐ γὰρ χρὴ κλοτοπεύειν ἐνθάδ’ ἐόντας
Il,19,150,οὐδὲ διατρίβειν ἔτι γὰρ μέγα ἔργον ἄρεκτον
Il,19,151,ὥς κέ τις αὖτ’ Ἀχιλῆα μετὰ πρώτοισιν ἴδηται
Il,19,152,ἔγχεϊ χαλκείῳ Τρώων ὀλέκοντα φάλαγγας
Il,19,153,ὧδέ τις ὑμείων μεμνημένος ἀνδρὶ μαχέσθω
Il,19,154,τὸν δ’ἀπαμειβόμενος προσέφη πολύμητις Ὀδυσσεύς
Il,19,155,μὴ δ’οὕτως ἀγαθός περ ἐών θεοείκελ’ Ἀχιλλεῦ
Il,19,156,νήστιας ὄτρυνε προτὶ Ἴλιον υἷας Ἀχαιῶν
Il,19,157,Τρωσὶ μαχησομένους ἐπεὶ οὐκ ὀλίγον χρόνον ἔσται
Il,19,158,φύλοπις εὖτ’ ἂν πρῶτον ὁμιλήσωσι φάλαγγες
Il,19,159,ἀνδρῶν ἐν δὲ θεὸς πνεύσῃ μένος ἀμφοτέροισιν
Il,19,160,ἀλλὰ πάσασθαι ἄνωχθι θοῇς ἐπὶ νηυσὶν Ἀχαιοὺς
Il,19,161,σίτου καὶ οἴνοιο τὸ γὰρ μένος ἐστὶ καὶ ἀλκή
Il,19,162,οὐ γὰρ ἀνὴρ πρόπαν ἦμαρ ἐς ἠέλιον καταδύντα
Il,19,163,ἄκμηνος σίτοιο δυνήσεται ἄντα μάχεσθαι
Il,19,164,εἴ περ γὰρ θυμῷ γε μενοινάᾳ πολεμίζειν
Il,19,165,ἀλλά τε λάθρῃ γυῖα βαρύνεται ἠδὲ κιχάνει
Il,19,166,δίψά τε καὶ λιμός βλάβεται δέ τε γούνατ’ ἰόντι
Il,19,167,ὃς δέ κ’ἀνὴρ οἴνοιο κορεσσάμενος καὶ ἐδωδῆς
Il,19,168,ἀνδράσι δυσμενέεσσι πανημέριος πολεμίζῃ
Il,19,169,θαρσαλέον νύ οἱ ἦτορ ἐνὶ φρεσίν οὐδέ τι γυῖα
Il,19,170,πρὶν κάμνει πρὶν πάντας ἐρωῆσαι πολέμοιο
Il,19,171,ἀλλ’ ἄγε λαὸν μὲν σκέδασον καὶ δεῖπνον ἄνωχθι
Il,19,172,ὅπλεσθαι τὰ δὲ δῶρα ἄναξ ἀνδρῶν Ἀγαμέμνων
Il,19,173,οἰσέτω ἐς μέσσην ἀγορήν ἵνα πάντες Ἀχαιοὶ
Il,19,174,ὀφθαλμοῖσιν ἴδωσι σὺ δὲ φρεσὶ σῇσιν ἰανθῇς
Il,19,175,ὀμνυέτω δέ τοι ὅρκον ἐν Ἀργείοισιν ἀναστὰς
Il,19,176,μή ποτε τῆς εὐνῆς ἐπιβήμεναι ἠδὲ μιγῆναι
Il,19,177,ἣ θέμις ἐστὶν ἄναξ ἤ τ’ἀνδρῶν ἤ τε γυναικῶν
Il,19,178,καὶ δὲ σοὶ αὐτῷ θυμὸς ἐνὶ φρεσὶν ἵλαος ἔστω
Il,19,179,αὐτὰρ ἔπειτά σε δαιτὶ ἐνὶ κλισίῃς ἀρεσάσθω
Il,19,180,πιείρῃ ἵνα μή τι δίκης ἐπιδευὲς ἔχῃσθα
Il,19,181,Ἀτρεΐδη σὺ δ’ἔπειτα δικαιότερος καὶ ἐπ’ ἄλλῳ
Il,19,182,ἔσσεαι οὐ μὲν γάρ τι νεμεσσητὸν βασιλῆα
Il,19,183,ἄνδρ’ ἀπαρέσσασθαι ὅτε τις πρότερος χαλεπήνῃ
Il,19,184,τὸν δ’αὖτε προσέειπεν ἄναξ ἀνδρῶν Ἀγαμέμνων
Il,19,185,χαίρω σεῦ Λαερτιάδη τὸν μῦθον ἀκούσας
Il,19,186,ἐν μοίρῃ γὰρ πάντα διίκεο καὶ κατέλεξας
Il,19,187,ταῦτα δ’ἐγὼν ἐθέλω ὀμόσαι κέλεται δέ με θυμός
Il,19,188,οὐδ’ ἐπιορκήσω πρὸς δαίμονος αὐτὰρ Ἀχιλλεὺς
Il,19,189,μιμνέτω αὐτόθι τεῖος ἐπειγόμενός περ Ἄρηος
Il,19,190,μίμνετε δ’ἄλλοι πάντες ἀολλέες ὄφρά κε δῶρα
Il,19,191,ἐκ κλισίης ἔλθῃσι καὶ ὅρκια πιστὰ τάμωμεν
Il,19,192,σοὶ δ’αὐτῷ τόδ’ ἐγὼν ἐπιτέλλομαι ἠδὲ κελεύω
Il,19,193,κρινάμενος κούρητας ἀριστῆας Παναχαιῶν
Il,19,194,δῶρα ἐμῆς παρὰ νηὸς ἐνεικέμεν ὅσσ’ Ἀχιλῆϊ
Il,19,195,χθιζὸν ὑπέστημεν δώσειν ἀγέμεν τε γυναῖκας
Il,19,196,Ταλθύβιος δέ μοι ὦκα κατὰ στρατὸν εὐρὺν Ἀχαιῶν
Il,19,197,κάπρον ἑτοιμασάτω ταμέειν Διί τ’Ἠελίῳ τε
Il,19,198,τὸν δ’ἀπαμειβόμενος προσέφη πόδας ὠκὺς Ἀχιλλεύς
Il,19,199,Ἀτρεΐδη κύδιστε ἄναξ ἀνδρῶν Ἀγάμεμνον
Il,19,200,ἄλλοτέ περ καὶ μᾶλλον ὀφέλλετε ταῦτα πένεσθαι
Il,19,201,ὁππότε τις μεταπαυσωλὴ πολέμοιο γένηται
Il,19,202,καὶ μένος οὐ τόσον ᾖσιν ἐνὶ στήθεσσιν ἐμοῖσι
Il,19,203,νῦν δ’οἳ μὲν κέαται δεδαϊγμένοι οὓς ἐδάμασσεν
Il,19,204,Ἕκτωρ Πριαμίδης ὅτε οἱ Ζεὺς κῦδος ἔδωκεν
Il,19,205,ὑμεῖς δ’ἐς βρωτὺν ὀτρύνετον ἦ τ’ἂν ἔγωγε
Il,19,206,νῦν μὲν ἀνώγοιμι πτολεμίζειν υἷας Ἀχαιῶν
Il,19,207,νήστιας ἀκμήνους ἅμα δ’ἠελίῳ καταδύντι
Il,19,208,τεύξεσθαι μέγα δόρπον ἐπὴν τεισαίμεθα λώβην
Il,19,209,πρὶν δ’οὔ πως ἂν ἔμοιγε φίλον κατὰ λαιμὸν ἰείη
Il,19,210,οὐ πόσις οὐδὲ βρῶσις ἑταίρου τεθνηῶτος
Il,19,211,ὅς μοι ἐνὶ κλισίῃ δεδαϊγμένος ὀξέϊ χαλκῷ
Il,19,212,κεῖται ἀνὰ πρόθυρον τετραμμένος ἀμφὶ δ’ἑταῖροι
Il,19,213,μύρονται τό μοι οὔ τι μετὰ φρεσὶ ταῦτα μέμηλεν
Il,19,214,ἀλλὰ φόνος τε καὶ αἷμα καὶ ἀργαλέος στόνος ἀνδρῶν
Il,19,215,τὸν δ’ἀπαμειβόμενος προσέφη πολύμητις Ὀδυσσεύς
Il,19,216,ὦ Ἀχιλεῦ Πηλῆος υἱὲ μέγα φέρτατ’ Ἀχαιῶν
Il,19,217,κρείσσων εἰς ἐμέθεν καὶ φέρτερος οὐκ ὀλίγον περ
Il,19,218,ἔγχει ἐγὼ δέ κε σεῖο νοήματί γε προβαλοίμην
Il,19,219,πολλόν ἐπεὶ πρότερος γενόμην καὶ πλείονα οἶδα
Il,19,220,τώ τοι ἐπιτλήτω κραδίη μύθοισιν ἐμοῖσιν
Il,19,221,αἶψά τε φυλόπιδος πέλεται κόρος ἀνθρώποισιν
Il,19,222,ἧς τε πλείστην μὲν καλάμην χθονὶ χαλκὸς ἔχευεν
Il,19,223,ἄμητος δ’ὀλίγιστος ἐπὴν κλίνῃσι τάλαντα
Il,19,224,Ζεύς ὅς τ’ἀνθρώπων ταμίης πολέμοιο τέτυκται
Il,19,225,γαστέρι δ’οὔ πως ἔστι νέκυν πενθῆσαι Ἀχαιούς
Il,19,226,λίην γὰρ πολλοὶ καὶ ἐπήτριμοι ἤματα πάντα
Il,19,227,πίπτουσιν πότε κέν τις ἀναπνεύσειε πόνοιο;
Il,19,228,ἀλλὰ χρὴ τὸν μὲν καταθάπτειν ὅς κε θάνῃσι
Il,19,229,νηλέα θυμὸν ἔχοντας ἐπ’ ἤματι δακρύσαντας
Il,19,230,ὅσσοι δ’ἂν πολέμοιο περὶ στυγεροῖο λίπωνται
Il,19,231,μεμνῆσθαι πόσιος καὶ ἐδητύος ὄφρ’ ἔτι μᾶλλον
Il,19,232,ἀνδράσι δυσμενέεσσι μαχώμεθα νωλεμὲς αἰεὶ
Il,19,233,ἑσσάμενοι χροῒ χαλκὸν ἀτειρέα μηδέ τις ἄλλην
Il,19,234,λαῶν ὀτρυντὺν ποτιδέγμενος ἰσχαναάσθω
Il,19,235,ἥδε γὰρ ὀτρυντὺς κακὸν ἔσσεται ὅς κε λίπηται
Il,19,236,νηυσὶν ἐπ’ Ἀργείων ἀλλ’ ἀθρόοι ὁρμηθέντες
Il,19,237,Τρωσὶν ἐφ’ ἱπποδάμοισιν ἐγείρομεν ὀξὺν Ἄρηα
Il,19,238,ἦ καὶ Νέστορος υἷας ὀπάσσατο κυδαλίμοιο
Il,19,239,Φυλεΐδην τε Μέγητα Θόαντά τε Μηριόνην τε
Il,19,240,καὶ Κρειοντιάδην Λυκομήδεα καὶ Μελάνιππον
Il,19,241,βὰν δ’ἴμεν ἐς κλισίην Ἀγαμέμνονος Ἀτρεΐδαο
Il,19,242,αὐτίκ’ ἔπειθ’ ἅμα μῦθος ἔην τετέλεστο δὲ ἔργον
Il,19,243,ἑπτὰ μὲν ἐκ κλισίης τρίποδας φέρον οὕς οἱ ὑπέστη
Il,19,244,αἴθωνας δὲ λέβητας ἐείκοσι δώδεκα δ’ἵππους
Il,19,245,ἐκ δ’ἄγον αἶψα γυναῖκας ἀμύμονα ἔργα ἰδυίας
Il,19,246,ἕπτ’ ἀτὰρ ὀγδοάτην Βρισηΐδα καλλιπάρῃον
Il,19,247,χρυσοῦ δὲ στήσας Ὀδυσεὺς δέκα πάντα τάλαντα
Il,19,248,ἦρχ’ ἅμα δ’ἄλλοι δῶρα φέρον κούρητες Ἀχαιῶν
Il,19,249,καὶ τὰ μὲν ἐν μέσσῃ ἀγορῇ θέσαν ἂν δ’Ἀγαμέμνων
Il,19,250,ἵστατο Ταλθύβιος δὲ θεῷ ἐναλίγκιος αὐδὴν
Il,19,251,κάπρον ἔχων ἐν χερσὶ παρίστατο ποιμένι λαῶν
Il,19,252,Ἀτρεΐδης δὲ ἐρυσσάμενος χείρεσσι μάχαιραν
Il,19,253,ἥ οἱ πὰρ ξίφεος μέγα κουλεὸν αἰὲν ἄωρτο
Il,19,254,κάπρου ἀπὸ τρίχας ἀρξάμενος Διὶ χεῖρας ἀνασχὼν
Il,19,255,εὔχετο τοὶ δ’ἄρα πάντες ἐπ’ αὐτόφιν εἵατο σιγῇ
Il,19,256,Ἀργεῖοι κατὰ μοῖραν ἀκούοντες βασιλῆος
Il,19,257,εὐξάμενος δ’ἄρα εἶπεν ἰδὼν εἰς οὐρανὸν εὐρύν
Il,19,258,ἴστω νῦν Ζεὺς πρῶτα θεῶν ὕπατος καὶ ἄριστος
Il,19,259,Γῆ τε καὶ Ἠέλιος καὶ Ἐρινύες αἵ θ’ὑπὸ γαῖαν
Il,19,260,ἀνθρώπους τίνυνται ὅτις κ’ἐπίορκον ὀμόσσῃ
Il,19,261,μὴ μὲν ἐγὼ κούρῃ Βρισηΐδι χεῖρ’ ἐπένεικα
Il,19,262,οὔτ’ εὐνῆς πρόφασιν κεχρημένος οὔτέ τευ ἄλλου
Il,19,263,ἀλλ’ ἔμεν’ ἀπροτίμαστος ἐνὶ κλισίῃσιν ἐμῇσιν
Il,19,264,εἰ δέ τι τῶνδ’ ἐπίορκον ἐμοὶ θεοὶ ἄλγεα δοῖεν
Il,19,265,πολλὰ μάλ’ ὅσσα διδοῦσιν ὅτίς σφ’ἀλίτηται ὀμόσσας
Il,19,266,ἦ καὶ ἀπὸ στόμαχον κάπρου τάμε νηλέϊ χαλκῷ
Il,19,267,τὸν μὲν Ταλθύβιος πολιῆς ἁλὸς ἐς μέγα λαῖτμα
Il,19,268,ῥῖψ’ ἐπιδινήσας βόσιν ἰχθύσιν αὐτὰρ Ἀχιλλεὺς
Il,19,269,ἀνστὰς Ἀργείοισι φιλοπτολέμοισι μετηύδα
Il,19,270,Ζεῦ πάτερ ἦ μεγάλας ἄτας ἄνδρεσσι διδοῖσθα
Il,19,271,οὐκ ἂν δή ποτε θυμὸν ἐνὶ στήθεσσιν ἐμοῖσιν
Il,19,272,Ἀτρεΐδης ὤρινε διαμπερές οὐδέ κε κούρην
Il,19,273,ἦγεν ἐμεῦ ἀέκοντος ἀμήχανος ἀλλά ποθι Ζεὺς
Il,19,274,ἤθελ’ Ἀχαιοῖσιν θάνατον πολέεσσι γενέσθαι
Il,19,275,νῦν δ’ἔρχεσθ’ ἐπὶ δεῖπνον ἵνα ξυνάγωμεν Ἄρηα
Il,19,276,ὣς ἄρ’ ἐφώνησεν λῦσεν δ’ἀγορὴν αἰψηρήν
Il,19,277,οἳ μὲν ἄρ’ ἐσκίδναντο ἑὴν ἐπὶ νῆα ἕκαστος
Il,19,278,δῶρα δὲ Μυρμιδόνες μεγαλήτορες ἀμφεπένοντο
Il,19,279,βὰν δ’ἐπὶ νῆα φέροντες Ἀχιλλῆος θείοιο
Il,19,280,καὶ τὰ μὲν ἐν κλισίῃσι θέσαν κάθισαν δὲ γυναῖκας
Il,19,281,ἵππους δ’εἰς ἀγέλην ἔλασαν θεράποντες ἀγαυοί
Il,19,282,Βρισηῒς δ’ἄρ’ ἔπειτ’ ἰκέλη χρυσέῃ Ἀφροδίτῃ
Il,19,283,ὡς ἴδε Πάτροκλον δεδαϊγμένον ὀξέϊ χαλκῷ
Il,19,284,ἀμφ’ αὐτῷ χυμένη λίγ’ ἐκώκυε χερσὶ δ’ἄμυσσε
Il,19,285,στήθεά τ’ἠδ’ ἁπαλὴν δειρὴν ἰδὲ καλὰ πρόσωπα
Il,19,286,εἶπε δ’ἄρα κλαίουσα γυνὴ ἐϊκυῖα θεῇσι
Il,19,287,Πάτροκλέ μοι δειλῇ πλεῖστον κεχαρισμένε θυμῷ
Il,19,288,ζωὸν μέν σε ἔλειπον ἐγὼ κλισίηθεν ἰοῦσα
Il,19,289,νῦν δέ σε τεθνηῶτα κιχάνομαι ὄρχαμε λαῶν
Il,19,290,ἂψ ἀνιοῦσ’ ὥς μοι δέχεται κακὸν ἐκ κακοῦ αἰεί
Il,19,291,ἄνδρα μὲν ᾧ ἔδοσάν με πατὴρ καὶ πότνια μήτηρ
Il,19,292,εἶδον πρὸ πτόλιος δεδαϊγμένον ὀξέϊ χαλκῷ
Il,19,293,τρεῖς τε κασιγνήτους τούς μοι μία γείνατο μήτηρ
Il,19,294,κηδείους οἳ πάντες ὀλέθριον ἦμαρ ἐπέσπον
Il,19,295,οὐδὲ μὲν οὐδέ μ’ἔασκες ὅτ’ ἄνδρ’ ἐμὸν ὠκὺς Ἀχιλλεὺς
Il,19,296,ἔκτεινεν πέρσεν δὲ πόλιν θείοιο Μύνητος
Il,19,297,κλαίειν ἀλλά μ’ἔφασκες Ἀχιλλῆος θείοιο
Il,19,298,κουριδίην ἄλοχον θήσειν ἄξειν τ’ἐνὶ νηυσὶν
Il,19,299,ἐς Φθίην δαίσειν δὲ γάμον μετὰ Μυρμιδόνεσσι
Il,19,300,τώ σ’ἄμοτον κλαίω τεθνηότα μείλιχον αἰεί
Il,19,301,ὣς ἔφατο κλαίουσ’ ἐπὶ δὲ στενάχοντο γυναῖκες
Il,19,302,Πάτροκλον πρόφασιν σφῶν δ’αὐτῶν κήδε’ ἑκάστη
Il,19,303,αὐτὸν δ’ἀμφὶ γέροντες Ἀχαιῶν ἠγερέθοντο
Il,19,304,λισσόμενοι δειπνῆσαι ὃ δ’ἠρνεῖτο στεναχίζων
Il,19,305,λίσσομαι εἴ τις ἔμοιγε φίλων ἐπιπείθεθ’ ἑταίρων
Il,19,306,μή με πρὶν σίτοιο κελεύετε μηδὲ ποτῆτος
Il,19,307,ἄσασθαι φίλον ἦτορ ἐπεί μ’ἄχος αἰνὸν ἱκάνει
Il,19,308,δύντα δ’ἐς ἠέλιον μενέω καὶ τλήσομαι ἔμπης
Il,19,309,ὣς εἰπὼν ἄλλους μὲν ἀπεσκέδασεν βασιλῆας
Il,19,310,δοιὼ δ’Ἀτρεΐδα μενέτην καὶ δῖος Ὀδυσσεὺς
Il,19,311,Νέστωρ Ἰδομενεύς τε γέρων θ’ἱππηλάτα Φοῖνιξ
Il,19,312,τέρποντες πυκινῶς ἀκαχήμενον οὐδέ τι θυμῷ
Il,19,313,τέρπετο πρὶν πολέμου στόμα δύμεναι αἱματόεντος
Il,19,314,μνησάμενος δ’ἁδινῶς ἀνενείκατο φώνησέν τε
Il,19,315,ἦ ῥά νύ μοί ποτε καὶ σὺ δυσάμμορε φίλταθ’ ἑταίρων
Il,19,316,αὐτὸς ἐνὶ κλισίῃ λαρὸν παρὰ δεῖπνον ἔθηκας
Il,19,317,αἶψα καὶ ὀτραλέως ὁπότε σπερχοίατ’ Ἀχαιοὶ
Il,19,318,Τρωσὶν ἐφ’ ἱπποδάμοισι φέρειν πολύδακρυν Ἄρηα
Il,19,319,νῦν δὲ σὺ μὲν κεῖσαι δεδαϊγμένος αὐτὰρ ἐμὸν κῆρ
Il,19,320,ἄκμηνον πόσιος καὶ ἐδητύος ἔνδον ἐόντων
Il,19,321,σῇ ποθῇ οὐ μὲν γάρ τι κακώτερον ἄλλο πάθοιμι
Il,19,322,οὐδ’ εἴ κεν τοῦ πατρὸς ἀποφθιμένοιο πυθοίμην
Il,19,323,ὅς που νῦν Φθίηφι τέρεν κατὰ δάκρυον εἴβει
Il,19,324,χήτεϊ τοιοῦδ’ υἷος ὃ δ’ἀλλοδαπῷ ἐνὶ δήμῳ
Il,19,325,εἵνεκα ῥιγεδανῆς Ἑλένης Τρωσὶν πολεμίζω
Il,19,326,ἠὲ τὸν ὃς Σκύρῳ μοι ἔνι τρέφεται φίλος υἱός
Il,19,327,εἴ που ἔτι ζώει γε Νεοπτόλεμος θεοειδής
Il,19,328,πρὶν μὲν γάρ μοι θυμὸς ἐνὶ στήθεσσιν ἐώλπει
Il,19,329,οἶον ἐμὲ φθίσεσθαι ἀπ’ Ἄργεος ἱπποβότοιο
Il,19,330,αὐτοῦ ἐνὶ Τροίῃ σὲ δέ τε Φθίην δὲ νέεσθαι
Il,19,331,ὡς ἄν μοι τὸν παῖδα θοῇ ἐνὶ νηῒ μελαίνῃ
Il,19,332,Σκυρόθεν ἐξαγάγοις καί οἱ δείξειας ἕκαστα
Il,19,333,κτῆσιν ἐμὴν δμῶάς τε καὶ ὑψερεφὲς μέγα δῶμα
Il,19,334,ἤδη γὰρ Πηλῆά γ’ ὀΐομαι ἢ κατὰ πάμπαν
Il,19,335,τεθνάμεν ἤ που τυτθὸν ἔτι ζώοντ’ ἀκάχησθαι
Il,19,336,γήραΐ τε στυγερῷ καὶ ἐμὴν ποτιδέγμενον αἰεὶ
Il,19,337,λυγρὴν ἀγγελίην ὅτ’ ἀποφθιμένοιο πύθηται
Il,19,338,ὣς ἔφατο κλαίων ἐπὶ δὲ στενάχοντο γέροντες
Il,19,339,μνησάμενοι τὰ ἕκαστος ἐνὶ μεγάροισιν ἔλειπον
Il,19,340,μυρομένους δ’ἄρα τούς γε ἰδὼν ἐλέησε Κρονίων
Il,19,341,αἶψα δ’Ἀθηναίην ἔπεα πτερόεντα προσηύδα
Il,19,342,τέκνον ἐμόν δὴ πάμπαν ἀποίχεαι ἀνδρὸς ἑῆος
Il,19,343,ἦ νύ τοι οὐκέτι πάγχυ μετὰ φρεσὶ μέμβλετ’ Ἀχιλλεύς;
Il,19,344,κεῖνος ὅ γε προπάροιθε νεῶν ὀρθοκραιράων
Il,19,345,ἧσται ὀδυρόμενος ἕταρον φίλον οἳ δὲ δὴ ἄλλοι
Il,19,346,οἴχονται μετὰ δεῖπνον ὃ δ’ἄκμηνος καὶ ἄπαστος
Il,19,347,ἀλλ’ ἴθι οἱ νέκτάρ τε καὶ ἀμβροσίην ἐρατεινὴν
Il,19,348,στάξον ἐνὶ στήθεσσ’ ἵνα μή μιν λιμὸς ἵκηται
Il,19,349,ὣς εἰπὼν ὄτρυνε πάρος μεμαυῖαν Ἀθήνην
Il,19,350,ἣ δ’ἅρπῃ ἐϊκυῖα τανυπτέρυγι λιγυφώνῳ
Il,19,351,οὐρανοῦ ἐκκατεπᾶλτο δι’ αἰθέρος αὐτὰρ Ἀχαιοὶ
Il,19,352,αὐτίκα θωρήσσοντο κατὰ στρατόν ἣ δ’Ἀχιλῆϊ
Il,19,353,νέκταρ ἐνὶ στήθεσσι καὶ ἀμβροσίην ἐρατεινὴν
Il,19,354,στάξ’ ἵνα μή μιν λιμὸς ἀτερπὴς γούναθ’ ἵκοιτο
Il,19,355,αὐτὴ δὲ πρὸς πατρὸς ἐρισθενέος πυκινὸν δῶ
Il,19,356,ᾤχετο τοὶ δ’ἀπάνευθε νεῶν ἐχέοντο θοάων
Il,19,357,ὡς δ’ὅτε ταρφειαὶ νιφάδες Διὸς ἐκποτέονται
Il,19,358,ψυχραὶ ὑπὸ ῥιπῆς αἰθρηγενέος Βορέαο
Il,19,359,ὣς τότε ταρφειαὶ κόρυθες λαμπρὸν γανόωσαι
Il,19,360,νηῶν ἐκφορέοντο καὶ ἀσπίδες ὀμφαλόεσσαι
Il,19,361,θώρηκές τε κραταιγύαλοι καὶ μείλινα δοῦρα
Il,19,362,αἴγλη δ’οὐρανὸν ἷκε γέλασσε δὲ πᾶσα περὶ χθὼν
Il,19,363,χαλκοῦ ὑπὸ στεροπῆς ὑπὸ δὲ κτύπος ὄρνυτο ποσσὶν
Il,19,364,ἀνδρῶν ἐν δὲ μέσοισι κορύσσετο δῖος Ἀχιλλεύς
Il,19,365,τοῦ καὶ ὀδόντων μὲν καναχὴ πέλε τὼ δέ οἱ ὄσσε
Il,19,366,λαμπέσθην ὡς εἴ τε πυρὸς σέλας ἐν δέ οἱ ἦτορ
Il,19,367,δῦν’ ἄχος ἄτλητον ὃ δ’ἄρα Τρωσὶν μενεαίνων
Il,19,368,δύσετο δῶρα θεοῦ τά οἱ Ἥφαιστος κάμε τεύχων
Il,19,369,κνημῖδας μὲν πρῶτα περὶ κνήμῃσιν ἔθηκε
Il,19,370,καλὰς ἀργυρέοισιν ἐπισφυρίοις ἀραρυίας
Il,19,371,δεύτερον αὖ θώρηκα περὶ στήθεσσιν ἔδυνεν
Il,19,372,ἀμφὶ δ’ἄρ’ ὤμοισιν βάλετο ξίφος ἀργυρόηλον
Il,19,373,χάλκεον αὐτὰρ ἔπειτα σάκος μέγα τε στιβαρόν τε
Il,19,374,εἵλετο τοῦ δ’ἀπάνευθε σέλας γένετ’ ἠΰτε μήνης
Il,19,375,ὡς δ’ὅτ’ ἂν ἐκ πόντοιο σέλας ναύτῃσι φανήῃ
Il,19,376,καιομένοιο πυρός τό τε καίεται ὑψόθ’ ὄρεσφι
Il,19,377,σταθμῷ ἐν οἰοπόλῳ τοὺς δ’οὐκ ἐθέλοντας ἄελλαι
Il,19,378,πόντον ἐπ’ ἰχθυόεντα φίλων ἀπάνευθε φέρουσιν
Il,19,379,ὣς ἀπ’ Ἀχιλλῆος σάκεος σέλας αἰθέρ’ ἵκανε
Il,19,380,καλοῦ δαιδαλέου περὶ δὲ τρυφάλειαν ἀείρας
Il,19,381,κρατὶ θέτο βριαρήν ἣ δ’ἀστὴρ ὣς ἀπέλαμπεν
Il,19,382,ἵππουρις τρυφάλεια περισσείοντο δ’ἔθειραι
Il,19,383,χρύσεαι ἃς Ἥφαιστος ἵει λόφον ἀμφὶ θαμειάς
Il,19,384,πειρήθη δ’ἕο αὐτοῦ ἐν ἔντεσι δῖος Ἀχιλλεύς
Il,19,385,εἰ οἷ ἐφαρμόσσειε καὶ ἐντρέχοι ἀγλαὰ γυῖα
Il,19,386,τῷ δ’εὖτε πτερὰ γίγνετ’ ἄειρε δὲ ποιμένα λαῶν
Il,19,387,ἐκ δ’ἄρα σύριγγος πατρώϊον ἐσπάσατ’ ἔγχος
Il,19,388,βριθὺ μέγα στιβαρόν τὸ μὲν οὐ δύνατ’ ἄλλος Ἀχαιῶν
Il,19,389,πάλλειν ἀλλά μιν οἶος ἐπίστατο πῆλαι Ἀχιλλεύς
Il,19,390,Πηλιάδα μελίην τὴν πατρὶ φίλῳ πόρε Χείρων
Il,19,391,Πηλίου ἐκ κορυφῆς φόνον ἔμμεναι ἡρώεσσιν
Il,19,392,ἵππους δ’Αὐτομέδων τε καὶ Ἄλκιμος ἀμφιέποντες
Il,19,393,ζεύγνυον ἀμφὶ δὲ καλὰ λέπαδν’ ἕσαν ἐν δὲ χαλινοὺς
Il,19,394,γαμφηλῇς ἔβαλον κατὰ δ’ἡνία τεῖναν ὀπίσσω
Il,19,395,κολλητὸν ποτὶ δίφρον ὃ δὲ μάστιγα φαεινὴν
Il,19,396,χειρὶ λαβὼν ἀραρυῖαν ἐφ’ ἵπποιιν ἀνόρουσεν
Il,19,397,Αὐτομέδων ὄπιθεν δὲ κορυσσάμενος βῆ Ἀχιλλεὺς
Il,19,398,τεύχεσι παμφαίνων ὥς τ’ἠλέκτωρ Ὑπερίων
Il,19,399,σμερδαλέον δ’ἵπποισιν ἐκέκλετο πατρὸς ἑοῖο
Il,19,400,Ξάνθέ τε καὶ Βαλίε τηλεκλυτὰ τέκνα Ποδάργης
Il,19,401,ἄλλως δὴ φράζεσθε σαωσέμεν ἡνιοχῆα
Il,19,402,ἂψ Δαναῶν ἐς ὅμιλον ἐπεί χ’ἕωμεν πολέμοιο
Il,19,403,μηδ’ ὡς Πάτροκλον λίπετ’ αὐτόθι τεθνηῶτα
Il,19,404,τὸν δ’ἄρ’ ὑπὸ ζυγόφι προσέφη πόδας αἰόλος ἵππος
Il,19,405,Ξάνθος ἄφαρ δ’ἤμυσε καρήατι πᾶσα δὲ χαίτη
Il,19,406,ζεύγλης ἐξεριποῦσα παρὰ ζυγὸν οὖδας ἵκανεν
Il,19,407,αὐδήεντα δ’ἔθηκε θεὰ λευκώλενος Ἥρη
Il,19,408,καὶ λίην σ’ἔτι νῦν γε σαώσομεν ὄβριμ’ Ἀχιλλεῦ
Il,19,409,ἀλλά τοι ἐγγύθεν ἦμαρ ὀλέθριον οὐδέ τοι ἡμεῖς
Il,19,410,αἴτιοι ἀλλὰ θεός τε μέγας καὶ Μοῖρα κραταιή
Il,19,411,οὐδὲ γὰρ ἡμετέρῃ βραδυτῆτί τε νωχελίῃ τε
Il,19,412,Τρῶες ἀπ’ ὤμοιιν Πατρόκλου τεύχε’ ἕλοντο
Il,19,413,ἀλλὰ θεῶν ὤριστος ὃν ἠΰκομος τέκε Λητώ
Il,19,414,ἔκταν’ ἐνὶ προμάχοισι καὶ Ἕκτορι κῦδος ἔδωκε
Il,19,415,νῶϊ δὲ καί κεν ἅμα πνοιῇ Ζεφύροιο θέοιμεν
Il,19,416,ἥν περ ἐλαφροτάτην φάσ’ ἔμμεναι ἀλλὰ σοὶ αὐτῷ
Il,19,417,μόρσιμόν ἐστι θεῷ τε καὶ ἀνέρι ἶφι δαμῆναι
Il,19,418,ὣς ἄρα φωνήσαντος Ἐρινύες ἔσχεθον αὐδήν
Il,19,419,τὸν δὲ μέγ’ ὀχθήσας προσέφη πόδας ὠκὺς Ἀχιλλεύς
Il,19,420,Ξάνθε τί μοι θάνατον μαντεύεαι; οὐδέ τί σε χρή
Il,19,421,εὖ νυ τὸ οἶδα καὶ αὐτὸς ὅ μοι μόρος ἐνθάδ’ ὀλέσθαι
Il,19,422,νόσφι φίλου πατρὸς καὶ μητέρος ἀλλὰ καὶ ἔμπης
Il,19,423,οὐ λήξω πρὶν Τρῶας ἅδην ἐλάσαι πολέμοιο
Il,19,424,ἦ ῥα καὶ ἐν πρώτοις ἰάχων ἔχε μώνυχας ἵππους
Il,20,1,ὣς οἳ μὲν παρὰ νηυσὶ κορωνίσι θωρήσσοντο
Il,20,2,ἀμφὶ σὲ Πηλέος υἱὲ μάχης ἀκόρητον Ἀχαιοί
Il,20,3,Τρῶες δ’αὖθ’ ἑτέρωθεν ἐπὶ θρωσμῷ πεδίοιο
Il,20,4,Ζεὺς δὲ Θέμιστα κέλευσε θεοὺς ἀγορὴν δὲ καλέσσαι
Il,20,5,κρατὸς ἀπ’ Οὐλύμποιο πολυπτύχου ἣ δ’ἄρα πάντῃ
Il,20,6,φοιτήσασα κέλευσε Διὸς πρὸς δῶμα νέεσθαι
Il,20,7,οὔτέ τις οὖν ποταμῶν ἀπέην νόσφ’ Ὠκεανοῖο
Il,20,8,οὔτ’ ἄρα νυμφάων αἵ τ’ἄλσεα καλὰ νέμονται
Il,20,9,καὶ πηγὰς ποταμῶν καὶ πίσεα ποιήεντα
Il,20,10,ἐλθόντες δ’ἐς δῶμα Διὸς νεφεληγερέταο
Il,20,11,ξεστῇς αἰθούσῃσιν ἐνίζανον ἃς Διὶ πατρὶ
Il,20,12,Ἥφαιστος ποίησεν ἰδυίῃσι πραπίδεσσιν
Il,20,13,ὣς οἳ μὲν Διὸς ἔνδον ἀγηγέρατ’ οὐδ’ ἐνοσίχθων
Il,20,14,νηκούστησε θεᾶς ἀλλ’ ἐξ ἁλὸς ἦλθε μετ’ αὐτούς
Il,20,15,ἷζε δ’ἄρ’ ἐν μέσσοισι Διὸς δ’ἐξείρετο βουλήν
Il,20,16,τίπτ’ αὖτ’ ἀργικέραυνε θεοὺς ἀγορὴν δὲ κάλεσσας;
Il,20,17,ἦ τι περὶ Τρώων καὶ Ἀχαιῶν μερμηρίζεις;
Il,20,18,τῶν γὰρ νῦν ἄγχιστα μάχη πόλεμός τε δέδηε
Il,20,19,τὸν δ’ἀπαμειβόμενος προσέφη νεφεληγερέτα Ζεύς
Il,20,20,ἔγνως ἐννοσίγαιε ἐμὴν ἐν στήθεσι βουλὴν
Il,20,21,ὧν ἕνεκα ξυνάγειρα μέλουσί μοι ὀλλύμενοί περ
Il,20,22,ἀλλ’ ἤτοι μὲν ἐγὼ μενέω πτυχὶ Οὐλύμποιο
Il,20,23,ἥμενος ἔνθ’ ὁρόων φρένα τέρψομαι οἳ δὲ δὴ ἄλλοι
Il,20,24,ἔρχεσθ’ ὄφρ’ ἂν ἵκησθε μετὰ Τρῶας καὶ Ἀχαιούς
Il,20,25,ἀμφοτέροισι δ’ἀρήγεθ’ ὅπῃ νόος ἐστὶν ἑκάστου
Il,20,26,εἰ γὰρ Ἀχιλλεὺς οἶος ἐπὶ Τρώεσσι μαχεῖται
Il,20,27,οὐδὲ μίνυνθ’ ἕξουσι ποδώκεα Πηλεΐωνα
Il,20,28,καὶ δέ τί μιν καὶ πρόσθεν ὑποτρομέεσκον ὁρῶντες
Il,20,29,νῦν δ’ὅτε δὴ καὶ θυμὸν ἑταίρου χώεται αἰνῶς
Il,20,30,δείδω μὴ καὶ τεῖχος ὑπέρμορον ἐξαλαπάξῃ
Il,20,31,ὣς ἔφατο Κρονίδης πόλεμον δ’ἀλίαστον ἔγειρε
Il,20,32,βὰν δ’ἴμεναι πόλεμον δὲ θεοὶ δίχα θυμὸν ἔχοντες
Il,20,33,Ἥρη μὲν μετ’ ἀγῶνα νεῶν καὶ Παλλὰς Ἀθήνη
Il,20,34,ἠδὲ Ποσειδάων γαιήοχος ἠδ’ ἐριούνης
Il,20,35,Ἑρμείας ὃς ἐπὶ φρεσὶ πευκαλίμῃσι κέκασται
Il,20,36,Ἥφαιστος δ’ἅμα τοῖσι κίε σθένεϊ βλεμεαίνων
Il,20,37,χωλεύων ὑπὸ δὲ κνῆμαι ῥώοντο ἀραιαί
Il,20,38,ἐς δὲ Τρῶας Ἄρης κορυθαίολος αὐτὰρ ἅμ’ αὐτῷ
Il,20,39,Φοῖβος ἀκερσεκόμης ἠδ’ Ἄρτεμις ἰοχέαιρα
Il,20,40,Λητώ τε Ξάνθός τε φιλομειδής τ’Ἀφροδίτη
Il,20,41,εἷος μέν ῥ’ἀπάνευθε θεοὶ θνητῶν ἔσαν ἀνδρῶν
Il,20,42,τεῖος Ἀχαιοὶ μὲν μέγα κύδανον οὕνεκ’ Ἀχιλλεὺς
Il,20,43,ἐξεφάνη δηρὸν δὲ μάχης ἐπέπαυτ’ ἀλεγεινῆς
Il,20,44,Τρῶας δὲ τρόμος αἰνὸς ὑπήλυθε γυῖα ἕκαστον
Il,20,45,δειδιότας ὅθ’ ὁρῶντο ποδώκεα Πηλεΐωνα
Il,20,46,τεύχεσι λαμπόμενον βροτολοιγῷ ἶσον Ἄρηϊ
Il,20,47,αὐτὰρ ἐπεὶ μεθ’ ὅμιλον Ὀλύμπιοι ἤλυθον ἀνδρῶν
Il,20,48,ὦρτο δ’Ἔρις κρατερὴ λαοσσόος αὖε δ’Ἀθήνη
Il,20,49,στᾶσ’ ὁτὲ μὲν παρὰ τάφρον ὀρυκτὴν τείχεος ἐκτός
Il,20,50,ἄλλοτ’ ἐπ’ ἀκτάων ἐριδούπων μακρὸν ἀΰτει
Il,20,51,αὖε δ’Ἄρης ἑτέρωθεν ἐρεμνῇ λαίλαπι ἶσος
Il,20,52,ὀξὺ κατ’ ἀκροτάτης πόλιος Τρώεσσι κελεύων
Il,20,53,ἄλλοτε πὰρ Σιμόεντι θέων ἐπὶ Καλλικολώνῃ
Il,20,54,ὣς τοὺς ἀμφοτέρους μάκαρες θεοὶ ὀτρύνοντες
Il,20,55,σύμβαλον ἐν δ’αὐτοῖς ἔριδα ῥήγνυντο βαρεῖαν
Il,20,56,δεινὸν δὲ βρόντησε πατὴρ ἀνδρῶν τε θεῶν τε
Il,20,57,ὑψόθεν αὐτὰρ νέρθε Ποσειδάων ἐτίναξε
Il,20,58,γαῖαν ἀπειρεσίην ὀρέων τ’αἰπεινὰ κάρηνα
Il,20,59,πάντες δ’ἐσσείοντο πόδες πολυπίδακος Ἴδης
Il,20,60,καὶ κορυφαί Τρώων τε πόλις καὶ νῆες Ἀχαιῶν
Il,20,61,ἔδεισεν δ’ὑπένερθεν ἄναξ ἐνέρων Ἀϊδωνεύς
Il,20,62,δείσας δ’ἐκ θρόνου ἆλτο καὶ ἴαχε μή οἱ ὕπερθε
Il,20,63,γαῖαν ἀναρρήξειε Ποσειδάων ἐνοσίχθων
Il,20,64,οἰκία δὲ θνητοῖσι καὶ ἀθανάτοισι φανείη
Il,20,65,σμερδαλέ’ εὐρώεντα τά τε στυγέουσι θεοί περ
Il,20,66,τόσσος ἄρα κτύπος ὦρτο θεῶν ἔριδι ξυνιόντων
Il,20,67,ἤτοι μὲν γὰρ ἔναντα Ποσειδάωνος ἄνακτος
Il,20,68,ἵστατ’ Ἀπόλλων Φοῖβος ἔχων ἰὰ πτερόεντα
Il,20,69,ἄντα δ’Ἐνυαλίοιο θεὰ γλαυκῶπις Ἀθήνη
Il,20,70,Ἥρῃ δ’ἀντέστη χρυσηλάκατος κελαδεινὴ
Il,20,71,Ἄρτεμις ἰοχέαιρα κασιγνήτη ἑκάτοιο
Il,20,72,Λητοῖ δ’ἀντέστη σῶκος ἐριούνιος Ἑρμῆς
Il,20,73,ἄντα δ’ἄρ’ Ἡφαίστοιο μέγας ποταμὸς βαθυδίνης
Il,20,74,ὃν Ξάνθον καλέουσι θεοί ἄνδρες δὲ Σκάμανδρον
Il,20,75,ὣς οἳ μὲν θεοὶ ἄντα θεῶν ἴσαν αὐτὰρ Ἀχιλλεὺς
Il,20,76,Ἕκτορος ἄντα μάλιστα λιλαίετο δῦναι ὅμιλον
Il,20,77,Πριαμίδεω τοῦ γάρ ῥα μάλιστά ἑ θυμὸς ἀνώγει
Il,20,78,αἵματος ἆσαι Ἄρηα ταλαύρινον πολεμιστήν
Il,20,79,Αἰνείαν δ’ἰθὺς λαοσσόος ὦρσεν Ἀπόλλων
Il,20,80,ἀντία Πηλεΐωνος ἐνῆκε δέ οἱ μένος ἠΰ
Il,20,81,υἱέϊ δὲ Πριάμοιο Λυκάονι εἴσατο φωνήν
Il,20,82,τῷ μιν ἐεισάμενος προσέφη Διὸς υἱὸς Ἀπόλλων
Il,20,83,Αἰνεία Τρώων βουληφόρε ποῦ τοι ἀπειλαὶ
Il,20,84,ἃς Τρώων βασιλεῦσιν ὑπίσχεο οἰνοποτάζων
Il,20,85,Πηλεΐδεω Ἀχιλῆος ἐναντίβιον πολεμίξειν;
Il,20,86,τὸν δ’αὖτ’ Αἰνείας ἀπαμειβόμενος προσέειπε
Il,20,87,Πριαμίδη τί με ταῦτα καὶ οὐκ ἐθέλοντα κελεύεις
Il,20,88,ἀντία Πηλεΐωνος ὑπερθύμοιο μάχεσθαι;
Il,20,89,οὐ μὲν γὰρ νῦν πρῶτα ποδώκεος ἄντ’ Ἀχιλῆος
Il,20,90,στήσομαι ἀλλ’ ἤδη με καὶ ἄλλοτε δουρὶ φόβησεν
Il,20,91,ἐξ Ἴδης ὅτε βουσὶν ἐπήλυθεν ἡμετέρῃσι
Il,20,92,πέρσε δὲ Λυρνησσὸν καὶ Πήδασον αὐτὰρ ἐμὲ Ζεὺς
Il,20,93,εἰρύσαθ’ ὅς μοι ἐπῶρσε μένος λαιψηρά τε γοῦνα
Il,20,94,ἦ κ’ἐδάμην ὑπὸ χερσὶν Ἀχιλλῆος καὶ Ἀθήνης
Il,20,95,ἥ οἱ πρόσθεν ἰοῦσα τίθει φάος ἠδ’ ἐκέλευεν
Il,20,96,ἔγχεϊ χαλκείῳ Λέλεγας καὶ Τρῶας ἐναίρειν
Il,20,97,τὼ οὐκ ἔστ’ Ἀχιλῆος ἐναντίον ἄνδρα μάχεσθαι
Il,20,98,αἰεὶ γὰρ πάρα εἷς γε θεῶν ὃς λοιγὸν ἀμύνει
Il,20,99,καὶ δ’ἄλλως τοῦ γ’ἰθὺ βέλος πέτετ’ οὐδ’ ἀπολήγει
Il,20,100,πρὶν χροὸς ἀνδρομέοιο διελθέμεν εἰ δὲ θεός περ
Il,20,101,ἶσον τείνειεν πολέμου τέλος οὔ κε μάλα ῥέα
Il,20,102,νικήσει’ οὐδ’ εἰ παγχάλκεος εὔχεται εἶναι
Il,20,103,τὸν δ’αὖτε προσέειπεν ἄναξ Διὸς υἱὸς Ἀπόλλων
Il,20,104,ἥρως ἀλλ’ ἄγε καὶ σὺ θεοῖς αἰειγενέτῃσιν
Il,20,105,εὔχεο καὶ δὲ σέ φασι Διὸς κούρης Ἀφροδίτης
Il,20,106,ἐκγεγάμεν κεῖνος δὲ χερείονος ἐκ θεοῦ ἐστίν
Il,20,107,ἣ μὲν γὰρ Διός ἐσθ’ ἣ δ’ἐξ ἁλίοιο γέροντος
Il,20,108,ἀλλ’ ἰθὺς φέρε χαλκὸν ἀτειρέα μηδέ σε πάμπαν
Il,20,109,λευγαλέοις ἐπέεσσιν ἀποτρεπέτω καὶ ἀρειῇ
Il,20,110,ὣς εἰπὼν ἔμπνευσε μένος μέγα ποιμένι λαῶν
Il,20,111,βῆ δὲ διὰ προμάχων κεκορυθμένος αἴθοπι χαλκῷ
Il,20,112,οὐδ’ ἔλαθ’ Ἀγχίσαο πάϊς λευκώλενον Ἥρην
Il,20,113,ἀντία Πηλεΐωνος ἰὼν ἀνὰ οὐλαμὸν ἀνδρῶν
Il,20,114,ἣ δ’ἄμυδις στήσασα θεοὺς μετὰ μῦθον ἔειπε
Il,20,115,φράζεσθον δὴ σφῶϊ Ποσείδαον καὶ Ἀθήνη
Il,20,116,ἐν φρεσὶν ὑμετέρῃσιν ὅπως ἔσται τάδε ἔργα
Il,20,117,Αἰνείας ὅδ’ ἔβη κεκορυθμένος αἴθοπι χαλκῷ
Il,20,118,ἀντία Πηλεΐωνος ἀνῆκε δὲ Φοῖβος Ἀπόλλων
Il,20,119,ἀλλ’ ἄγεθ’ ἡμεῖς πέρ μιν ἀποτρωπῶμεν ὀπίσσω
Il,20,120,αὐτόθεν ἤ τις ἔπειτα καὶ ἡμείων Ἀχιλῆϊ
Il,20,121,παρσταίη δοίη δὲ κράτος μέγα μηδέ τι θυμῷ
Il,20,122,δευέσθω ἵνα εἰδῇ ὅ μιν φιλέουσιν ἄριστοι
Il,20,123,ἀθανάτων οἳ δ’αὖτ’  ἀνεμώλιοι οἳ τὸ πάρος περ
Il,20,124,Τρωσὶν ἀμύνουσιν πόλεμον καὶ δηϊοτῆτα
Il,20,125,πάντες δ’Οὐλύμποιο κατήλθομεν ἀντιόωντες
Il,20,126,τῆσδε μάχης ἵνα μή τι μετὰ Τρώεσσι πάθῃσι
Il,20,127,σήμερον ὕστερον αὖτε τὰ πείσεται ἅσσά οἱ αἶσα
Il,20,128,γιγνομένῳ ἐπένησε λίνῳ ὅτε μιν τέκε μήτηρ
Il,20,129,εἰ δ’Ἀχιλεὺς οὐ ταῦτα θεῶν ἐκ πεύσεται ὀμφῆς
Il,20,130,δείσετ’ ἔπειθ’ ὅτε κέν τις ἐναντίβιον θεὸς ἔλθῃ
Il,20,131,ἐν πολέμῳ χαλεποὶ δὲ θεοὶ φαίνεσθαι ἐναργεῖς
Il,20,132,τὴν δ’ἠμείβετ’ ἔπειτα Ποσειδάων ἐνοσίχθων
Il,20,133,Ἥρη μὴ χαλέπαινε παρ’ ἐκ νόον οὐδέ τί σε χρή
Il,20,134,οὐκ ἂν ἔγωγ’ ἐθέλοιμι θεοὺς ἔριδι ξυνελάσσαι
Il,20,135,ἡμέας τοὺς ἄλλους ἐπεὶ ἦ πολὺ φέρτεροί εἰμεν
Il,20,136,ἀλλ’ ἡμεῖς μὲν ἔπειτα καθεζώμεσθα κιόντες
Il,20,137,ἐκ πάτου ἐς σκοπιήν πόλεμος δ’ἄνδρεσσι μελήσει
Il,20,138,εἰ δέ κ’Ἄρης ἄρχωσι μάχης ἢ Φοῖβος Ἀπόλλων
Il,20,139,ἢ Ἀχιλῆ’ ἴσχωσι καὶ οὐκ εἰῶσι μάχεσθαι
Il,20,140,αὐτίκ’ ἔπειτα καὶ ἄμμι παρ’ αὐτόθι νεῖκος ὀρεῖται
Il,20,141,φυλόπιδος μάλα δ’ὦκα διακρινθέντας ὀΐω
Il,20,142,ἂψ ἴμεν Οὔλυμπον δὲ θεῶν μεθ’ ὁμήγυριν ἄλλων
Il,20,143,ἡμετέρῃς ὑπὸ χερσὶν ἀναγκαίηφι δαμέντας
Il,20,144,ὣς ἄρα φωνήσας ἡγήσατο κυανοχαίτης
Il,20,145,τεῖχος ἐς ἀμφίχυτον Ἡρακλῆος θείοιο
Il,20,146,ὑψηλόν τό ῥά οἱ Τρῶες καὶ Παλλὰς Ἀθήνη
Il,20,147,ποίεον ὄφρα τὸ κῆτος ὑπεκπροφυγὼν ἀλέαιτο
Il,20,148,ὁππότε μιν σεύαιτο ἀπ’ ἠϊόνος πεδίον δέ
Il,20,149,ἔνθα Ποσειδάων κατ’ ἄρ’ ἕζετο καὶ θεοὶ ἄλλοι
Il,20,150,ἀμφὶ δ’ἄρ’ ἄρρηκτον νεφέλην ὤμοισιν ἕσαντο
Il,20,151,οἳ δ’ἑτέρωσε καθῖζον ἐπ’ ὀφρύσι Καλλικολώνης
Il,20,152,ἀμφὶ σὲ ἤϊε Φοῖβε καὶ Ἄρηα πτολίπορθον
Il,20,153,ὣς οἳ μέν ῥ’ἑκάτερθε καθήατο μητιόωντες
Il,20,154,βουλάς ἀρχέμεναι δὲ δυσηλεγέος πολέμοιο
Il,20,155,ὄκνεον ἀμφότεροι Ζεὺς δ’ἥμενος ὕψι κέλευε
Il,20,156,τῶν δ’ἅπαν ἐπλήσθη πεδίον καὶ λάμπετο χαλκῷ
Il,20,157,ἀνδρῶν ἠδ’ ἵππων κάρκαιρε δὲ γαῖα πόδεσσιν
Il,20,158,ὀρνυμένων ἄμυδις δύο δ’ἀνέρες ἔξοχ’ ἄριστοι
Il,20,159,ἐς μέσον ἀμφοτέρων συνίτην μεμαῶτε μάχεσθαι
Il,20,160,Αἰνείας τ’Ἀγχισιάδης καὶ δῖος Ἀχιλλεύς
Il,20,161,Αἰνείας δὲ πρῶτος ἀπειλήσας ἐβεβήκει
Il,20,162,νευστάζων κόρυθι βριαρῇ ἀτὰρ ἀσπίδα θοῦριν
Il,20,163,πρόσθεν ἔχε στέρνοιο τίνασσε δὲ χάλκεον ἔγχος
Il,20,164,Πηλεΐδης δ’ἑτέρωθεν ἐναντίον ὦρτο λέων ὣς
Il,20,165,σίντης ὅν τε καὶ ἄνδρες ἀποκτάμεναι μεμάασιν
Il,20,166,ἀγρόμενοι πᾶς δῆμος ὃ δὲ πρῶτον μὲν ἀτίζων
Il,20,167,ἔρχεται ἀλλ’ ὅτε κέν τις ἀρηϊθόων αἰζηῶν
Il,20,168,δουρὶ βάλῃ ἐάλη τε χανών περί τ’ἀφρὸς ὀδόντας
Il,20,169,γίγνεται ἐν δέ τέ οἱ κραδίῃ στένει ἄλκιμον ἦτορ
Il,20,170,οὐρῇ δὲ πλευράς τε καὶ ἰσχία ἀμφοτέρωθεν
Il,20,171,μαστίεται ἑὲ δ’αὐτὸν ἐποτρύνει μαχέσασθαι
Il,20,172,γλαυκιόων δ’ἰθὺς φέρεται μένει ἤν τινα πέφνῃ
Il,20,173,ἀνδρῶν ἢ αὐτὸς φθίεται πρώτῳ ἐν ὁμίλῳ
Il,20,174,ὣς Ἀχιλῆ’ ὄτρυνε μένος καὶ θυμὸς ἀγήνωρ
Il,20,175,ἀντίον ἐλθέμεναι μεγαλήτορος Αἰνείαο
Il,20,176,οἳ δ’ὅτε δὴ σχεδὸν ἦσαν ἐπ’ ἀλλήλοισιν ἰόντες
Il,20,177,τὸν πρότερος προσέειπε ποδάρκης δῖος Ἀχιλλεύς
Il,20,178,Αἰνεία τί σὺ τόσσον ὁμίλου πολλὸν ἐπελθὼν
Il,20,179,ἔστης; ἦ σέ γε θυμὸς ἐμοὶ μαχέσασθαι ἀνώγει
Il,20,180,ἐλπόμενον Τρώεσσιν ἀνάξειν ἱπποδάμοισι
Il,20,181,τιμῆς τῆς Πριάμου; ἀτὰρ εἴ κεν ἔμ’ ἐξεναρίξῃς
Il,20,182,οὔ τοι τοὔνεκά γε Πρίαμος γέρας ἐν χερὶ θήσει
Il,20,183,εἰσὶν γάρ οἱ παῖδες ὃ δ’ἔμπεδος οὐδ’ ἀεσίφρων
Il,20,184,ἦ νύ τί τοι Τρῶες τέμενος τάμον ἔξοχον ἄλλων
Il,20,185,καλὸν φυταλιῆς καὶ ἀρούρης ὄφρα νέμηαι
Il,20,186,αἴ κεν ἐμὲ κτείνῃς; χαλεπῶς δέ σ’ἔολπα τὸ ῥέξειν
Il,20,187,ἤδη μὲν σέ γέ φημι καὶ ἄλλοτε δουρὶ φοβῆσαι
Il,20,188,ἦ οὐ μέμνῃ ὅτε πέρ σε βοῶν ἄπο μοῦνον ἐόντα
Il,20,189,σεῦα κατ’ Ἰδαίων ὀρέων ταχέεσσι πόδεσσι
Il,20,190,καρπαλίμως; τότε δ’οὔ τι μετατροπαλίζεο φεύγων
Il,20,191,ἔνθεν δ’ἐς Λυρνησσὸν ὑπέκφυγες αὐτὰρ ἐγὼ τὴν
Il,20,192,πέρσα μεθορμηθεὶς σὺν Ἀθήνῃ καὶ Διὶ πατρί
Il,20,193,ληϊάδας δὲ γυναῖκας ἐλεύθερον ἦμαρ ἀπούρας
Il,20,194,ἦγον ἀτὰρ σὲ Ζεὺς ἐρρύσατο καὶ θεοὶ ἄλλοι
Il,20,195,ἀλλ’ οὐ νῦν ἐρύεσθαι ὀΐομαι ὡς ἐνὶ θυμῷ
Il,20,196,βάλλεαι ἀλλά σ’ἔγωγ’ ἀναχωρήσαντα κελεύω
Il,20,197,ἐς πληθὺν ἰέναι μηδ’ ἀντίος ἵστασ’ ἐμεῖο
Il,20,198,πρίν τι κακὸν παθέειν ῥεχθὲν δέ τε νήπιος ἔγνω
Il,20,199,τὸν δ’αὖτ’ Αἰνείας ἀπαμείβετο φώνησέν τε
Il,20,200,Πηλεΐδη μὴ δὴ ἐπέεσσί με νηπύτιον ὣς
Il,20,201,ἔλπεο δειδίξεσθαι ἐπεὶ σάφα οἶδα καὶ αὐτὸς
Il,20,202,ἠμὲν κερτομίας ἠδ’ αἴσυλα μυθήσασθαι
Il,20,203,ἴδμεν δ’ἀλλήλων γενεήν ἴδμεν δὲ τοκῆας
Il,20,204,πρόκλυτ’ ἀκούοντες ἔπεα θνητῶν ἀνθρώπων
Il,20,205,ὄψει δ’οὔτ’ ἄρ πω σὺ ἐμοὺς ἴδες οὔτ’ ἄρ’ ἐγὼ σούς
Il,20,206,φασὶ σὲ μὲν Πηλῆος ἀμύμονος ἔκγονον εἶναι
Il,20,207,μητρὸς δ’ἐκ Θέτιδος καλλιπλοκάμου ἁλοσύδνης
Il,20,208,αὐτὰρ ἐγὼν υἱὸς μεγαλήτορος Ἀγχίσαο
Il,20,209,εὔχομαι ἐκγεγάμεν μήτηρ δέ μοί ἐστ’ Ἀφροδίτη
Il,20,210,τῶν δὴ νῦν ἕτεροί γε φίλον παῖδα κλαύσονται
Il,20,211,σήμερον οὐ γάρ φημ’ ἐπέεσσί γε νηπυτίοισιν
Il,20,212,ὧδε διακρινθέντε μάχης ἐξαπονέεσθαι
Il,20,213,εἰ δ’ἐθέλεις καὶ ταῦτα δαήμεναι ὄφρ’ ἐῢ εἰδῇς
Il,20,214,ἡμετέρην γενεήν πολλοὶ δέ μιν ἄνδρες ἴσασι
Il,20,215,Δάρδανον αὖ πρῶτον τέκετο νεφεληγερέτα Ζεύς
Il,20,216,κτίσσε δὲ Δαρδανίην ἐπεὶ οὔ πω Ἴλιος ἱρὴ
Il,20,217,ἐν πεδίῳ πεπόλιστο πόλις μερόπων ἀνθρώπων
Il,20,218,ἀλλ’ ἔθ’ ὑπωρείας ᾤκεον πολυπίδακος Ἴδης
Il,20,219,Δάρδανος αὖ τέκεθ’ υἱὸν Ἐριχθόνιον βασιλῆα
Il,20,220,ὃς δὴ ἀφνειότατος γένετο θνητῶν ἀνθρώπων
Il,20,221,τοῦ τρισχίλιαι ἵπποι ἕλος κάτα βουκολέοντο
Il,20,222,θήλειαι πώλοισιν ἀγαλλόμεναι ἀταλῇσι
Il,20,223,τάων καὶ Βορέης ἠράσσατο βοσκομενάων
Il,20,224,ἵππῳ δ’εἰσάμενος παρελέξατο κυανοχαίτῃ
Il,20,225,αἳ δ’ὑποκυσάμεναι ἔτεκον δυοκαίδεκα πώλους
Il,20,226,αἳ δ’ὅτε μὲν σκιρτῷεν ἐπὶ ζείδωρον ἄρουραν
Il,20,227,ἄκρον ἐπ’ ἀνθερίκων καρπὸν θέον οὐδὲ κατέκλων
Il,20,228,ἀλλ’ ὅτε δὴ σκιρτῷεν ἐπ’ εὐρέα νῶτα θαλάσσης
Il,20,229,ἄκρον ἐπὶ ῥηγμῖνος ἁλὸς πολιοῖο θέεσκον
Il,20,230,Τρῶα δ’Ἐριχθόνιος τέκετο Τρώεσσιν ἄνακτα
Il,20,231,Τρωὸς δ’αὖ τρεῖς παῖδες ἀμύμονες ἐξεγένοντο
Il,20,232,Ἶλός τ’Ἀσσάρακός τε καὶ ἀντίθεος Γανυμήδης
Il,20,233,ὃς δὴ κάλλιστος γένετο θνητῶν ἀνθρώπων
Il,20,234,τὸν καὶ ἀνηρείψαντο θεοὶ Διὶ οἰνοχοεύειν
Il,20,235,κάλλεος εἵνεκα οἷο ἵν’ ἀθανάτοισι μετείη
Il,20,236,Ἶλος δ’αὖ τέκεθ’ υἱὸν ἀμύμονα Λαομέδοντα
Il,20,237,Λαομέδων δ’ἄρα Τιθωνὸν τέκετο Πρίαμόν τε
Il,20,238,Λάμπόν τε Κλυτίον θ’Ἱκετάονά τ’ὄζον Ἄρηος
Il,20,239,Ἀσσάρακος δὲ Κάπυν ὃ δ’ἄρ’ Ἀγχίσην τέκε παῖδα
Il,20,240,αὐτὰρ ἔμ’ Ἀγχίσης Πρίαμος δ’ἔτεχ’ Ἕκτορα δῖον
Il,20,241,ταύτης τοι γενεῆς τε καὶ αἵματος εὔχομαι εἶναι
Il,20,242,Ζεὺς δ’ἀρετὴν ἄνδρεσσιν ὀφέλλει τε μινύθει τε
Il,20,243,ὅππως κεν ἐθέλῃσιν ὃ γὰρ κάρτιστος ἁπάντων
Il,20,244,ἀλλ’ ἄγε μηκέτι ταῦτα λεγώμεθα νηπύτιοι ὣς
Il,20,245,ἑσταότ’ ἐν μέσσῃ ὑσμίνῃ δηϊοτῆτος
Il,20,246,ἔστι γὰρ ἀμφοτέροισιν ὀνείδεα μυθήσασθαι
Il,20,247,πολλὰ μάλ’ οὐδ’ ἂν νηῦς ἑκατόζυγος ἄχθος ἄροιτο
Il,20,248,στρεπτὴ δὲ γλῶσσ’ ἐστὶ βροτῶν πολέες δ’ἔνι μῦθοι
Il,20,249,παντοῖοι ἐπέων δὲ πολὺς νομὸς ἔνθα καὶ ἔνθα
Il,20,250,ὁπποῖόν κ’εἴπῃσθα ἔπος τοῖόν κ’ἐπακούσαις
Il,20,251,ἀλλὰ τί ἢ ἔριδας καὶ νείκεα νῶϊν ἀνάγκη
Il,20,252,νεικεῖν ἀλλήλοισιν ἐναντίον ὥς τε γυναῖκας
Il,20,253,αἵ τε χολωσάμεναι ἔριδος πέρι θυμοβόροιο
Il,20,254,νεικεῦσ’ ἀλλήλῃσι μέσην ἐς ἄγυιαν ἰοῦσαι
Il,20,255,πόλλ’ ἐτεά τε καὶ οὐκί χόλος δέ τε καὶ τὰ κελεύει
Il,20,256,ἀλκῆς δ’οὔ μ’ἐπέεσσιν ἀποτρέψεις μεμαῶτα
Il,20,257,πρὶν χαλκῷ μαχέσασθαι ἐναντίον ἀλλ’ ἄγε θᾶσσον
Il,20,258,γευσόμεθ’ ἀλλήλων χαλκήρεσιν ἐγχείῃσιν
Il,20,259,ἦ ῥα καὶ ἐν δεινῷ σάκει ἤλασεν ὄβριμον ἔγχος
Il,20,260,σμερδαλέῳ μέγα δ’ἀμφὶ σάκος μύκε δουρὸς ἀκωκῇ
Il,20,261,Πηλεΐδης δὲ σάκος μὲν ἀπὸ ἕο χειρὶ παχείῃ
Il,20,262,ἔσχετο ταρβήσας φάτο γὰρ δολιχόσκιον ἔγχος
Il,20,263,ῥέα διελεύσεσθαι μεγαλήτορος Αἰνείαο
Il,20,264,νήπιος οὐδ’ ἐνόησε κατὰ φρένα καὶ κατὰ θυμὸν
Il,20,265,ὡς οὐ ῥηΐδι’ ἐστὶ θεῶν ἐρικυδέα δῶρα
Il,20,266,ἀνδράσι γε θνητοῖσι δαμήμεναι οὐδ’ ὑποείκειν
Il,20,267,οὐδὲ τότ’ Αἰνείαο δαΐφρονος ὄβριμον ἔγχος
Il,20,268,ῥῆξε σάκος χρυσὸς γὰρ ἐρύκακε δῶρα θεοῖο
Il,20,269,ἀλλὰ δύω μὲν ἔλασσε διὰ πτύχας αἳ δ’ἄρ’ ἔτι τρεῖς
Il,20,270,ἦσαν ἐπεὶ πέντε πτύχας ἤλασε κυλλοποδίων
Il,20,271,τὰς δύο χαλκείας δύο δ’ἔνδοθι κασσιτέροιο
Il,20,272,τὴν δὲ μίαν χρυσῆν τῇ ῥ’ἔσχετο μείλινον ἔγχος
Il,20,273,δεύτερος αὖτ’ Ἀχιλεὺς προΐει δολιχόσκιον ἔγχος
Il,20,274,καὶ βάλεν Αἰνείαο κατ’ ἀσπίδα πάντοσ’ ἐΐσην
Il,20,275,ἄντυγ’ ὕπο πρώτην ᾗ λεπτότατος θέε χαλκός
Il,20,276,λεπτοτάτη δ’ἐπέην ῥινὸς βοός ἣ δὲ διὰ πρὸ
Il,20,277,Πηλιὰς ἤϊξεν μελίη λάκε δ’ἀσπὶς ὑπ’ αὐτῆς
Il,20,278,Αἰνείας δ’ἐάλη καὶ ἀπὸ ἕθεν ἀσπίδ’ ἀνέσχε
Il,20,279,δείσας ἐγχείη δ’ἄρ’ ὑπὲρ νώτου ἐνὶ γαίῃ
Il,20,280,ἔστη ἱεμένη διὰ δ’ἀμφοτέρους ἕλε κύκλους
Il,20,281,ἀσπίδος ἀμφιβρότης ὃ δ’ἀλευάμενος δόρυ μακρὸν
Il,20,282,ἔστη κὰδ δ’ἄχος οἱ χύτο μυρίον ὀφθαλμοῖσι
Il,20,283,ταρβήσας ὅ οἱ ἄγχι πάγη βέλος αὐτὰρ Ἀχιλλεὺς
Il,20,284,ἐμμεμαὼς ἐπόρουσεν ἐρυσσάμενος ξίφος ὀξὺ
Il,20,285,σμερδαλέα ἰάχων ὃ δὲ χερμάδιον λάβε χειρὶ
Il,20,286,Αἰνείας μέγα ἔργον ὃ οὐ δύο γ’ἄνδρε φέροιεν
Il,20,287,οἷοι νῦν βροτοί εἰσ’ ὃ δέ μιν ῥέα πάλλε καὶ οἶος
Il,20,288,ἔνθά κεν Αἰνείας μὲν ἐπεσσύμενον βάλε πέτρῳ
Il,20,289,ἢ κόρυθ’ ἠὲ σάκος τό οἱ ἤρκεσε λυγρὸν ὄλεθρον
Il,20,290,τὸν δέ κε Πηλεΐδης σχεδὸν ἄορι θυμὸν ἀπηύρα
Il,20,291,εἰ μὴ ἄρ’ ὀξὺ νόησε Ποσειδάων ἐνοσίχθων
Il,20,292,αὐτίκα δ’ἀθανάτοισι θεοῖς μετὰ μῦθον ἔειπεν
Il,20,293,ὢ πόποι ἦ μοι ἄχος μεγαλήτορος Αἰνείαο
Il,20,294,ὃς τάχα Πηλεΐωνι δαμεὶς Ἄϊδος δὲ κάτεισι
Il,20,295,πειθόμενος μύθοισιν Ἀπόλλωνος ἑκάτοιο
Il,20,296,νήπιος οὐδέ τί οἱ χραισμήσει λυγρὸν ὄλεθρον
Il,20,297,ἀλλὰ τί ἢ νῦν οὗτος ἀναίτιος ἄλγεα πάσχει
Il,20,298,μὰψ ἕνεκ’ ἀλλοτρίων ἀχέων κεχαρισμένα δ’αἰεὶ
Il,20,299,δῶρα θεοῖσι δίδωσι τοὶ οὐρανὸν εὐρὺν ἔχουσιν;
Il,20,300,ἀλλ’ ἄγεθ’ ἡμεῖς πέρ μιν ὑπὲκ θανάτου ἀγάγωμεν
Il,20,301,μή πως καὶ Κρονίδης κεχολώσεται αἴ κεν Ἀχιλλεὺς
Il,20,302,τόνδε κατακτείνῃ μόριμον δέ οἵ ἐστ’ ἀλέασθαι
Il,20,303,ὄφρα μὴ ἄσπερμος γενεὴ καὶ ἄφαντος ὄληται
Il,20,304,Δαρδάνου ὃν Κρονίδης περὶ πάντων φίλατο παίδων
Il,20,305,οἳ ἕθεν ἐξεγένοντο γυναικῶν τε θνητάων
Il,20,306,ἤδη γὰρ Πριάμου γενεὴν ἔχθηρε Κρονίων
Il,20,307,νῦν δὲ δὴ Αἰνείαο βίη Τρώεσσιν ἀνάξει
Il,20,308,καὶ παίδων παῖδες τοί κεν μετόπισθε γένωνται
Il,20,309,τὸν δ’ἠμείβετ’ ἔπειτα βοῶπις πότνια Ἥρη
Il,20,310,ἐννοσίγαι’ αὐτὸς σὺ μετὰ φρεσὶ σῇσι νόησον
Il,20,311,Αἰνείαν ἤ κέν μιν ἐρύσσεαι ἦ κεν ἐάσῃς
Il,20,312,Πηλεΐδῃ Ἀχιλῆϊ δαμήμεναι ἐσθλὸν ἐόντα
Il,20,313,ἤτοι μὲν γὰρ νῶϊ πολέας ὠμόσσαμεν ὅρκους
Il,20,314,πᾶσι μετ’ ἀθανάτοισιν ἐγὼ καὶ Παλλὰς Ἀθήνη
Il,20,315,μή ποτ’ ἐπὶ Τρώεσσιν ἀλεξήσειν κακὸν ἦμαρ
Il,20,316,μηδ’ ὁπότ’ ἂν Τροίη μαλερῷ πυρὶ πᾶσα δάηται
Il,20,317,καιομένη καίωσι δ’ ἀρήϊοι υἷες Ἀχαιῶν
Il,20,318,αὐτὰρ ἐπεὶ τό γ’ἄκουσε Ποσειδάων ἐνοσίχθων
Il,20,319,βῆ ῥ’ἴμεν ἄν τε μάχην καὶ ἀνὰ κλόνον ἐγχειάων
Il,20,320,ἷξε δ’ὅθ’ Αἰνείας ἠδ’ ὃ κλυτὸς ἦεν Ἀχιλλεύς
Il,20,321,αὐτίκα τῷ μὲν ἔπειτα κατ’ ὀφθαλμῶν χέεν ἀχλὺν
Il,20,322,Πηλεΐδῃ Ἀχιλῆϊ ὃ δὲ μελίην εὔχαλκον
Il,20,323,ἀσπίδος ἐξέρυσεν μεγαλήτορος Αἰνείαο
Il,20,324,καὶ τὴν μὲν προπάροιθε ποδῶν Ἀχιλῆος ἔθηκεν
Il,20,325,Αἰνείαν δ’ἔσσευεν ἀπὸ χθονὸς ὑψόσ’ ἀείρας
Il,20,326,πολλὰς δὲ στίχας ἡρώων πολλὰς δὲ καὶ ἵππων
Il,20,327,Αἰνείας ὑπερᾶλτο θεοῦ ἀπὸ χειρὸς ὀρούσας
Il,20,328,ἷξε δ’ἐπ’ ἐσχατιὴν πολυάϊκος πολέμοιο
Il,20,329,ἔνθά τε Καύκωνες πόλεμον μέτα θωρήσσοντο
Il,20,330,τῷ δὲ μάλ’ ἐγγύθεν ἦλθε Ποσειδάων ἐνοσίχθων
Il,20,331,καί μιν φωνήσας ἔπεα πτερόεντα προσηύδα
Il,20,332,Αἰνεία τίς σ’ὧδε θεῶν ἀτέοντα κελεύει
Il,20,333,ἀντία Πηλεΐωνος ὑπερθύμοιο μάχεσθαι
Il,20,334,ὃς σεῦ ἅμα κρείσσων καὶ φίλτερος ἀθανάτοισιν;
Il,20,335,ἀλλ’ ἀναχωρῆσαι ὅτε κεν συμβλήσεαι αὐτῷ
Il,20,336,μὴ καὶ ὑπὲρ μοῖραν δόμον Ἄϊδος εἰσαφίκηαι
Il,20,337,αὐτὰρ ἐπεί κ’Ἀχιλεὺς θάνατον καὶ πότμον ἐπίσπῃ
Il,20,338,θαρσήσας δὴ ἔπειτα μετὰ πρώτοισι μάχεσθαι
Il,20,339,οὐ μὲν γάρ τίς σ’ἄλλος Ἀχαιῶν ἐξεναρίξει
Il,20,340,ὣς εἰπὼν λίπεν αὐτόθ’ ἐπεὶ διεπέφραδε πάντα
Il,20,341,αἶψα δ’ἔπειτ’ Ἀχιλῆος ἀπ’ ὀφθαλμῶν σκέδασ’ ἀχλὺν
Il,20,342,θεσπεσίην ὃ δ’ἔπειτα μέγ’ ἔξιδεν ὀφθαλμοῖσιν
Il,20,343,ὀχθήσας δ’ἄρα εἶπε πρὸς ὃν μεγαλήτορα θυμόν
Il,20,344,ὢ πόποι ἦ μέγα θαῦμα τόδ’ ὀφθαλμοῖσιν ὁρῶμαι
Il,20,345,ἔγχος μὲν τόδε κεῖται ἐπὶ χθονός οὐδέ τι φῶτα
Il,20,346,λεύσσω τῷ ἐφέηκα κατακτάμεναι μενεαίνων
Il,20,347,ἦ ῥα καὶ Αἰνείας φίλος ἀθανάτοισι θεοῖσιν
Il,20,348,ἦεν ἀτάρ μιν ἔφην μὰψ αὔτως εὐχετάασθαι
Il,20,349,ἐρρέτω οὔ οἱ θυμὸς ἐμεῦ ἔτι πειρηθῆναι
Il,20,350,ἔσσεται ὃς καὶ νῦν φύγεν ἄσμενος ἐκ θανάτοιο
Il,20,351,ἀλλ’ ἄγε δὴ Δαναοῖσι φιλοπτολέμοισι κελεύσας
Il,20,352,τῶν ἄλλων Τρώων πειρήσομαι ἀντίος ἐλθών
Il,20,353,ἦ καὶ ἐπὶ στίχας ἆλτο κέλευε δὲ φωτὶ ἑκάστῳ
Il,20,354,μηκέτι νῦν Τρώων ἑκὰς ἕστατε δῖοι Ἀχαιοί
Il,20,355,ἀλλ’ ἄγ’ ἀνὴρ ἄντ’ ἀνδρὸς ἴτω μεμάτω δὲ μάχεσθαι
Il,20,356,ἀργαλέον δέ μοί ἐστι καὶ ἰφθίμῳ περ ἐόντι
Il,20,357,τοσσούσδ’ ἀνθρώπους ἐφέπειν καὶ πᾶσι μάχεσθαι
Il,20,358,οὐδέ κ’Ἄρης ὅς περ θεὸς ἄμβροτος οὐδέ κ’Ἀθήνη
Il,20,359,τοσσῆσδ’ ὑσμίνης ἐφέποι στόμα καὶ πονέοιτο
Il,20,360,ἀλλ’ ὅσσον μὲν ἐγὼ δύναμαι χερσίν τε ποσίν τε
Il,20,361,καὶ σθένει οὔ μ’ἔτι φημὶ μεθησέμεν οὐδ’ ἠβαιόν
Il,20,362,ἀλλὰ μάλα στιχὸς εἶμι διαμπερές οὐδέ τιν’ οἴω
Il,20,363,Τρώων χαιρήσειν ὅς τις σχεδὸν ἔγχεος ἔλθῃ
Il,20,364,ὣς φάτ’ ἐποτρύνων Τρώεσσι δὲ φαίδιμος Ἕκτωρ
Il,20,365,κέκλεθ’ ὁμοκλήσας φάτο δ’ἴμεναι ἄντ’ Ἀχιλῆος
Il,20,366,Τρῶες ὑπέρθυμοι μὴ δείδιτε Πηλεΐωνα
Il,20,367,καί κεν ἐγὼ ἐπέεσσι καὶ ἀθανάτοισι μαχοίμην
Il,20,368,ἔγχεϊ δ’ἀργαλέον ἐπεὶ ἦ πολὺ φέρτεροί εἰσιν
Il,20,369,οὐδ’ Ἀχιλεὺς πάντεσσι τέλος μύθοις ἐπιθήσει
Il,20,370,ἀλλὰ τὸ μὲν τελέει τὸ δὲ καὶ μεσσηγὺ κολούει
Il,20,371,τοῦ δ’ἐγὼ ἀντίος εἶμι καὶ εἰ πυρὶ χεῖρας ἔοικεν
Il,20,372,εἰ πυρὶ χεῖρας ἔοικε μένος δ’αἴθωνι σιδήρῳ
Il,20,373,ὣς φάτ’ ἐποτρύνων οἳ δ’ἀντίοι ἔγχε’ ἄειραν
Il,20,374,Τρῶες τῶν δ’ἄμυδις μίχθη μένος ὦρτο δ’ἀϋτή
Il,20,375,καὶ τότ’ ἄρ’ Ἕκτορα εἶπε παραστὰς Φοῖβος Ἀπόλλων
Il,20,376,Ἕκτορ μηκέτι πάμπαν Ἀχιλλῆϊ προμάχιζε
Il,20,377,ἀλλὰ κατὰ πληθύν τε καὶ ἐκ φλοίσβοιο δέδεξο
Il,20,378,μή πώς σ’ἠὲ βάλῃ ἠὲ σχεδὸν ἄορι τύψῃ
Il,20,379,ὣς ἔφαθ’ Ἕκτωρ δ’αὖτις ἐδύσετο οὐλαμὸν ἀνδρῶν
Il,20,380,ταρβήσας ὅτ’ ἄκουσε θεοῦ ὄπα φωνήσαντος
Il,20,381,ἐν δ’Ἀχιλεὺς Τρώεσσι θόρε φρεσὶν εἱμένος ἀλκὴν
Il,20,382,σμερδαλέα ἰάχων πρῶτον δ’ἕλεν Ἰφιτίωνα
Il,20,383,ἐσθλὸν Ὀτρυντεΐδην πολέων ἡγήτορα λαῶν
Il,20,384,ὃν νύμφη τέκε νηῒς Ὀτρυντῆϊ πτολιπόρθῳ
Il,20,385,Τμώλῳ ὕπο νιφόεντι Ὕδης ἐν πίονι δήμῳ
Il,20,386,τὸν δ’ἰθὺς μεμαῶτα βάλ’ ἔγχεϊ δῖος Ἀχιλλεὺς
Il,20,387,μέσσην κὰκ κεφαλήν ἣ δ’ἄνδιχα πᾶσα κεάσθη
Il,20,388,δούπησεν δὲ πεσών ὃ δ’ἐπεύξατο δῖος Ἀχιλλεύς
Il,20,389,κεῖσαι Ὀτρυντεΐδη πάντων ἐκπαγλότατ’ ἀνδρῶν
Il,20,390,ἐνθάδε τοι θάνατος γενεὴ δέ τοί ἐστ’ ἐπὶ λίμνῃ
Il,20,391,Γυγαίῃ ὅθι τοι τέμενος πατρώϊόν ἐστιν
Il,20,392,Ὕλλῳ ἐπ’ ἰχθυόεντι καὶ Ἕρμῳ δινήεντι
Il,20,393,ὣς ἔφατ’ εὐχόμενος τὸν δὲ σκότος ὄσσε κάλυψε
Il,20,394,τὸν μὲν Ἀχαιῶν ἵπποι ἐπισσώτροις δατέοντο
Il,20,395,πρώτῃ ἐν ὑσμίνῃ ὃ δ’ἐπ’ αὐτῷ Δημολέοντα
Il,20,396,ἐσθλὸν ἀλεξητῆρα μάχης Ἀντήνορος υἱὸν
Il,20,397,νύξε κατὰ κρόταφον κυνέης διὰ χαλκοπαρῄου
Il,20,398,οὐδ’ ἄρα χαλκείη κόρυς ἔσχεθεν ἀλλὰ δι’ αὐτῆς
Il,20,399,αἰχμὴ ἱεμένη ῥῆξ’ ὀστέον ἐγκέφαλος δὲ
Il,20,400,ἔνδον ἅπας πεπάλακτο δάμασσε δέ μιν μεμαῶτα
Il,20,401,Ἱπποδάμαντα δ’ἔπειτα καθ’ ἵππων ἀΐξαντα
Il,20,402,πρόσθεν ἕθεν φεύγοντα μετάφρενον οὔτασε δουρί
Il,20,403,αὐτὰρ ὃ θυμὸν ἄϊσθε καὶ ἤρυγεν ὡς ὅτε ταῦρος
Il,20,404,ἤρυγεν ἑλκόμενος Ἑλικώνιον ἀμφὶ ἄνακτα
Il,20,405,κούρων ἑλκόντων γάνυται δέ τε τοῖς ἐνοσίχθων
Il,20,406,ὣς ἄρα τόν γ’ἐρυγόντα λίπ’ ὀστέα θυμὸς ἀγήνωρ
Il,20,407,αὐτὰρ ὃ βῆ σὺν δουρὶ μετ’ ἀντίθεον Πολύδωρον
Il,20,408,Πριαμίδην τὸν δ’οὔ τι πατὴρ εἴασκε μάχεσθαι
Il,20,409,οὕνεκά οἱ μετὰ παισὶ νεώτατος ἔσκε γόνοιο
Il,20,410,καί οἱ φίλτατος ἔσκε πόδεσσι δὲ πάντας ἐνίκα
Il,20,411,δὴ τότε νηπιέῃσι ποδῶν ἀρετὴν ἀναφαίνων
Il,20,412,θῦνε διὰ προμάχων εἷος φίλον ὤλεσε θυμόν
Il,20,413,τὸν βάλε μέσσον ἄκοντι ποδάρκης δῖος Ἀχιλλεὺς
Il,20,414,νῶτα παραΐσσοντος ὅθι ζωστῆρος ὀχῆες
Il,20,415,χρύσειοι σύνεχον καὶ διπλόος ἤντετο θώρηξ
Il,20,416,ἀντικρὺ δὲ διέσχε παρ’ ὀμφαλὸν ἔγχεος αἰχμή
Il,20,417,γνὺξ δ’ἔριπ’ οἰμώξας νεφέλη δέ μιν ἀμφεκάλυψε
Il,20,418,κυανέη προτὶ οἷ δ’ἔλαβ’ ἔντερα χερσὶ λιασθείς
Il,20,419,Ἕκτωρ δ’ὡς ἐνόησε κασίγνητον Πολύδωρον
Il,20,420,ἔντερα χερσὶν ἔχοντα λιαζόμενον ποτὶ γαίη
Il,20,421,κάρ ῥά οἱ ὀφθαλμῶν κέχυτ’ ἀχλύς οὐδ’ ἄρ’ ἔτ’ ἔτλη
Il,20,422,δηρὸν ἑκὰς στρωφᾶσθ’ ἀλλ’ ἀντίος ἦλθ’ Ἀχιλῆϊ
Il,20,423,ὀξὺ δόρυ κραδάων φλογὶ εἴκελος αὐτὰρ Ἀχιλλεὺς
Il,20,424,ὡς εἶδ’ ὣς ἀνεπᾶλτο καὶ εὐχόμενος ἔπος ηὔδα
Il,20,425,ἐγγὺς ἀνὴρ ὃς ἐμόν γε μάλιστ’ ἐσεμάσσατο θυμόν
Il,20,426,ὅς μοι ἑταῖρον ἔπεφνε τετιμένον οὐδ’ ἂν ἔτι δὴν
Il,20,427,ἀλλήλους πτώσσοιμεν ἀνὰ πτολέμοιο γεφύρας
Il,20,428,ἦ καὶ ὑπόδρα ἰδὼν προσεφώνεεν Ἕκτορα δῖον
Il,20,429,ἆσσον ἴθ’ ὥς κεν θᾶσσον ὀλέθρου πείραθ’ ἵκηαι
Il,20,430,τὸν δ’οὐ ταρβήσας προσέφη κορυθαίολος Ἕκτωρ
Il,20,431,Πηλεΐδη μὴ δὴ ἐπέεσσί με νηπύτιον ὣς
Il,20,432,ἔλπεο δειδίξεσθαι ἐπεὶ σάφα οἶδα καὶ αὐτὸς
Il,20,433,ἠμὲν κερτομίας ἠδ’ αἴσυλα μυθήσασθαι
Il,20,434,οἶδα δ’ὅτι σὺ μὲν ἐσθλός ἐγὼ δὲ σέθεν πολὺ χείρων
Il,20,435,ἀλλ’ ἤτοι μὲν ταῦτα θεῶν ἐν γούνασι κεῖται
Il,20,436,αἴ κέ σε χειρότερός περ ἐὼν ἀπὸ θυμὸν ἕλωμαι
Il,20,437,δουρὶ βαλών ἐπεὶ ἦ καὶ ἐμὸν βέλος ὀξὺ πάροιθεν
Il,20,438,ἦ ῥα καὶ ἀμπεπαλὼν προΐει δόρυ καὶ τό γ’Ἀθήνη
Il,20,439,πνοιῇ Ἀχιλλῆος πάλιν ἔτραπε κυδαλίμοιο
Il,20,440,ἦκα μάλα ψύξασα τὸ δ’ἂψ ἵκεθ’ Ἕκτορα δῖον
Il,20,441,αὐτοῦ δὲ προπάροιθε ποδῶν πέσεν αὐτὰρ Ἀχιλλεὺς
Il,20,442,ἐμμεμαὼς ἐπόρουσε κατακτάμεναι μενεαίνων
Il,20,443,σμερδαλέα ἰάχων τὸν δ’ἐξήρπαξεν Ἀπόλλων
Il,20,444,ῥεῖα μάλ’ ὥς τε θεός ἐκάλυψε δ’ἄρ’ ἠέρι πολλῇ
Il,20,445,τρὶς μὲν ἔπειτ’ ἐπόρουσε ποδάρκης δῖος Ἀχιλλεὺς
Il,20,446,ἔγχεϊ χαλκείῳ τρὶς δ’ἠέρα τύψε βαθεῖαν
Il,20,447,ἀλλ’ ὅτε δὴ τὸ τέταρτον ἐπέσσυτο δαίμονι ἶσος
Il,20,448,δεινὰ δ’ὁμοκλήσας ἔπεα πτερόεντα προσηύδα
Il,20,449,ἐξ αὖ νῦν ἔφυγες θάνατον κύον ἦ τέ τοι ἄγχι
Il,20,450,ἦλθε κακόν νῦν αὖτέ σ’ ἐρύσατο Φοῖβος Ἀπόλλων
Il,20,451,ᾧ μέλλεις εὔχεσθαι ἰὼν ἐς δοῦπον ἀκόντων
Il,20,452,ἦ θήν σ’ἐξανύω γε καὶ ὕστερον ἀντιβολήσας
Il,20,453,εἴ πού τις καὶ ἔμοιγε θεῶν ἐπιτάρροθός ἐστι
Il,20,454,νῦν αὖ τοὺς ἄλλους ἐπιείσομαι ὅν κε κιχείω
Il,20,455,ὣς εἰπὼν Δρύοπ’ οὖτα κατ’ αὐχένα μέσσον ἄκοντι
Il,20,456,ἤριπε δὲ προπάροιθε ποδῶν ὃ δὲ τὸν μὲν ἔασε
Il,20,457,Δημοῦχον δὲ Φιλητορίδην ἠΰν τε μέγαν τε
Il,20,458,κὰγ γόνυ δουρὶ βαλὼν ἠρύκακε τὸν μὲν ἔπειτα
Il,20,459,οὐτάζων ξίφεϊ μεγάλῳ ἐξαίνυτο θυμόν
Il,20,460,αὐτὰρ ὃ Λαόγονον καὶ Δάρδανον υἷε Βίαντος
Il,20,461,ἄμφω ἐφορμηθεὶς ἐξ ἵππων ὦσε χαμᾶζε
Il,20,462,τὸν μὲν δουρὶ βαλών τὸν δὲ σχεδὸν ἄορι τύψας
Il,20,463,Τρῶα δ’Ἀλαστορίδην ὃ μὲν ἀντίος ἤλυθε γούνων
Il,20,464,εἴ πώς εὑ πεφίδοιτο λαβὼν καὶ ζωὸν ἀφείη
Il,20,465,μηδὲ κατακτείνειεν ὁμηλικίην ἐλεήσας
Il,20,466,νήπιος οὐδὲ τὸ ᾔδη ὃ οὐ πείσεσθαι ἔμελλεν
Il,20,467,οὐ γάρ τι γλυκύθυμος ἀνὴρ ἦν οὐδ’ ἀγανόφρων
Il,20,468,ἀλλὰ μάλ’ ἐμμεμαώς ὃ μὲν ἥπτετο χείρεσι γούνων
Il,20,469,ἱέμενος λίσσεσθ’ ὃ δὲ φασγάνῳ οὖτα καθ’ ἧπαρ
Il,20,470,ἐκ δέ οἱ ἧπαρ ὄλισθεν ἀτὰρ μέλαν αἷμα κατ’ αὐτοῦ
Il,20,471,κόλπον ἐνέπλησεν τὸν δὲ σκότος ὄσσε κάλυψε
Il,20,472,θυμοῦ δευόμενον ὃ δὲ Μούλιον οὖτα παραστὰς
Il,20,473,δουρὶ κατ’ οὖς εἶθαρ δὲ δι’ οὔατος ἦλθ’ ἑτέροιο
Il,20,474,αἰχμὴ χαλκείη ὃ δ’Ἀγήνορος υἱὸν Ἔχεκλον
Il,20,475,μέσσην κὰκ κεφαλὴν ξίφει ἤλασε κωπήεντι
Il,20,476,πᾶν δ’ὑπεθερμάνθη ξίφος αἵματι τὸν δὲ κατ’ ὄσσε
Il,20,477,ἔλλαβε πορφύρεος θάνατος καὶ μοῖρα κραταιή
Il,20,478,Δευκαλίωνα δ’ἔπειθ’ ἵνα τε ξυνέχουσι τένοντες
Il,20,479,ἀγκῶνος τῇ τόν γε φίλης διὰ χειρὸς ἔπειρεν
Il,20,480,αἰχμῇ χαλκείῃ ὃ δέ μιν μένε χεῖρα βαρυνθεὶς
Il,20,481,πρόσθ’ ὁρόων θάνατον ὃ δὲ φασγάνῳ αὐχένα θείνας
Il,20,482,τῆλ’ αὐτῇ πήληκι κάρη βάλε μυελὸς αὖτε
Il,20,483,σφονδυλίων ἔκπαλθ’ ὃ δ’ἐπὶ χθονὶ κεῖτο τανυσθείς
Il,20,484,αὐτὰρ ὃ βῆ ῥ’ἰέναι μετ’ ἀμύμονα Πείρεω υἱὸν
Il,20,485,’Ρίγμον ὃς ἐκ Θρῄκης ἐριβώλακος εἰληλούθει
Il,20,486,τὸν βάλε μέσσον ἄκοντι πάγη δ’ἐν νηδύϊ χαλκός
Il,20,487,ἤριπε δ’ἐξ ὀχέων ὃ δ’Ἀρηΐθοον θεράποντα
Il,20,488,ἂψ ἵππους στρέψαντα μετάφρενον ὀξέϊ δουρὶ
Il,20,489,νύξ’ ἀπὸ δ’ἅρματος ὦσε κυκήθησαν δέ οἱ ἵπποι
Il,20,490,ὡς δ’ἀναμαιμάει βαθέ’ ἄγκεα θεσπιδαὲς πῦρ
Il,20,491,οὔρεος ἀζαλέοιο βαθεῖα δὲ καίεται ὕλη
Il,20,492,πάντῃ τε κλονέων ἄνεμος φλόγα εἰλυφάζει
Il,20,493,ὣς ὅ γε πάντῃ θῦνε σὺν ἔγχεϊ δαίμονι ἶσος
Il,20,494,κτεινομένους ἐφέπων ῥέε δ’αἵματι γαῖα μέλαινα
Il,20,495,ὡς δ’ὅτε τις ζεύξῃ βόας ἄρσενας εὐρυμετώπους
Il,20,496,τριβέμεναι κρῖ λευκὸν ἐϋκτιμένῃ ἐν ἀλωῇ
Il,20,497,ῥίμφά τε λέπτ’ ἐγένοντο βοῶν ὑπὸ πόσσ’ ἐριμύκων
Il,20,498,ὣς ὑπ’ Ἀχιλλῆος μεγαθύμου μώνυχες ἵπποι
Il,20,499,στεῖβον ὁμοῦ νέκυάς τε καὶ ἀσπίδας αἵματι δ’ἄξων
Il,20,500,νέρθεν ἅπας πεπάλακτο καὶ ἄντυγες αἳ περὶ δίφρον
Il,20,501,ἃς ἄρ’ ἀφ’ ἱππείων ὁπλέων ῥαθάμιγγες ἔβαλλον
Il,20,502,αἵ τ’ἀπ’ ἐπισσώτρων ὃ δὲ ἵετο κῦδος ἀρέσθαι
Il,20,503,Πηλεΐδης λύθρῳ δὲ παλάσσετο χεῖρας ἀάπτους
Il,21,1,ἀλλ’ ὅτε δὴ πόρον ἷξον ἐϋρρεῖος ποταμοῖο
Il,21,2,Ξάνθου δινήεντος ὃν ἀθάνατος τέκετο Ζεύς
Il,21,3,ἔνθα διατμήξας τοὺς μὲν πεδίον δὲ δίωκε
Il,21,4,πρὸς πόλιν ᾗ περ Ἀχαιοὶ ἀτυζόμενοι φοβέοντο
Il,21,5,ἤματι τῷ προτέρῳ ὅτε μαίνετο φαίδιμος Ἕκτωρ
Il,21,6,τῇ ῥ’οἵ γε προχέοντο πεφυζότες ἠέρα δ’Ἥρη
Il,21,7,πίτνα πρόσθε βαθεῖαν ἐρυκέμεν ἡμίσεες δὲ
Il,21,8,ἐς ποταμὸν εἰλεῦντο βαθύρροον ἀργυροδίνην
Il,21,9,ἐν δ’ἔπεσον μεγάλῳ πατάγῳ βράχε δ’αἰπὰ ῥέεθρα
Il,21,10,ὄχθαι δ’ἀμφὶ περὶ μεγάλ’ ἴαχον οἳ δ’ἀλαλητῷ
Il,21,11,ἔννεον ἔνθα καὶ ἔνθα ἑλισσόμενοι περὶ δίνας
Il,21,12,ὡς δ’ὅθ’ ὑπὸ ῥιπῆς πυρὸς ἀκρίδες ἠερέθονται
Il,21,13,φευγέμεναι ποταμὸν δέ τὸ δὲ φλέγει ἀκάματον πῦρ
Il,21,14,ὄρμενον ἐξαίφνης ταὶ δὲ πτώσσουσι καθ’ ὕδωρ
Il,21,15,ὣς ὑπ’ Ἀχιλλῆος Ξάνθου βαθυδινήεντος
Il,21,16,πλῆτο ῥόος κελάδων ἐπιμὶξ ἵππων τε καὶ ἀνδρῶν
Il,21,17,αὐτὰρ ὃ διογενὴς δόρυ μὲν λίπεν αὐτοῦ ἐπ’ ὄχθῃ
Il,21,18,κεκλιμένον μυρίκῃσιν ὃ δ’ἔσθορε δαίμονι ἶσος
Il,21,19,φάσγανον οἶον ἔχων κακὰ δὲ φρεσὶ μήδετο ἔργα
Il,21,20,τύπτε δ’ἐπιστροφάδην τῶν δὲ στόνος ὄρνυτ’ ἀεικὴς
Il,21,21,ἄορι θεινομένων ἐρυθαίνετο δ’αἵματι ὕδωρ
Il,21,22,ὡς δ’ὑπὸ δελφῖνος μεγακήτεος ἰχθύες ἄλλοι
Il,21,23,φεύγοντες πιμπλᾶσι μυχοὺς λιμένος εὐόρμου
Il,21,24,δειδιότες μάλα γάρ τε κατεσθίει ὅν κε λάβῃσιν
Il,21,25,ὣς Τρῶες ποταμοῖο κατὰ δεινοῖο ῥέεθρα
Il,21,26,πτῶσσον ὑπὸ κρημνούς ὃ δ’ἐπεὶ κάμε χεῖρας ἐναίρων
Il,21,27,ζωοὺς ἐκ ποταμοῖο δυώδεκα λέξατο κούρους
Il,21,28,ποινὴν Πατρόκλοιο Μενοιτιάδαο θανόντος
Il,21,29,τοὺς ἐξῆγε θύραζε τεθηπότας ἠΰτε νεβρούς
Il,21,30,δῆσε δ’ὀπίσσω χεῖρας ἐϋτμήτοισιν ἱμᾶσι
Il,21,31,τοὺς αὐτοὶ φορέεσκον ἐπὶ στρεπτοῖσι χιτῶσι
Il,21,32,δῶκε δ’ἑταίροισιν κατάγειν κοίλας ἐπὶ νῆας
Il,21,33,αὐτὰρ ὃ ἂψ ἐπόρουσε δαϊζέμεναι μενεαίνων
Il,21,34,ἔνθ’ υἷι Πριάμοιο συνήντετο Δαρδανίδαο
Il,21,35,ἐκ ποταμοῦ φεύγοντι Λυκάονι τόν ῥά ποτ’ αὐτὸς
Il,21,36,ἦγε λαβὼν ἐκ πατρὸς ἀλωῆς οὐκ ἐθέλοντα
Il,21,37,ἐννύχιος προμολών ὃ δ’ἐρινεὸν ὀξέϊ χαλκῷ
Il,21,38,τάμνε νέους ὄρπηκας ἵν’ ἅρματος ἄντυγες εἶεν
Il,21,39,τῷ δ’ἄρ’ ἀνώϊστον κακὸν ἤλυθε δῖος Ἀχιλλεύς
Il,21,40,καὶ τότε μέν μιν Λῆμνον ἐϋκτιμένην ἐπέρασσε
Il,21,41,νηυσὶν ἄγων ἀτὰρ υἱὸς Ἰήσονος ὦνον ἔδωκε
Il,21,42,κεῖθεν δὲ ξεῖνός μιν ἐλύσατο πολλὰ δ’ἔδωκεν
Il,21,43,Ἴμβριος Ἠετίων πέμψεν δ’ἐς δῖαν Ἀρίσβην
Il,21,44,ἔνθεν ὑπεκπροφυγὼν πατρώϊον ἵκετο δῶμα
Il,21,45,ἕνδεκα δ’ἤματα θυμὸν ἐτέρπετο οἷσι φίλοισιν
Il,21,46,ἐλθὼν ἐκ Λήμνοιο δυωδεκάτῃ δέ μιν αὖτις
Il,21,47,χερσὶν Ἀχιλλῆος θεὸς ἔμβαλεν ὅς μιν ἔμελλε
Il,21,48,πέμψειν εἰς Ἀΐδαο καὶ οὐκ ἐθέλοντα νέεσθαι
Il,21,49,τὸν δ’ὡς οὖν ἐνόησε ποδάρκης δῖος Ἀχιλλεὺς
Il,21,50,γυμνὸν ἄτερ κόρυθός τε καὶ ἀσπίδος οὐδ’ ἔχεν ἔγχος
Il,21,51,ἀλλὰ τὰ μέν ῥ’ἀπὸ πάντα χαμαὶ βάλε τεῖρε γὰρ ἱδρὼς
Il,21,52,φεύγοντ’ ἐκ ποταμοῦ κάματος δ’ὑπὸ γούνατ’ ἐδάμνα
Il,21,53,ὀχθήσας δ’ἄρα εἶπε πρὸς ὃν μεγαλήτορα θυμόν
Il,21,54,ὢ πόποι ἦ μέγα θαῦμα τόδ’ ὀφθαλμοῖσιν ὁρῶμαι
Il,21,55,ἦ μάλα δὴ Τρῶες μεγαλήτορες οὕς περ ἔπεφνον
Il,21,56,αὖτις ἀναστήσονται ὑπὸ ζόφου ἠερόεντος
Il,21,57,οἷον δὴ καὶ ὅδ’ ἦλθε φυγὼν ὕπο νηλεὲς ἦμαρ
Il,21,58,Λῆμνον ἐς ἠγαθέην πεπερημένος οὐδέ μιν ἔσχε
Il,21,59,πόντος ἁλὸς πολιῆς ὃ πολέας ἀέκοντας ἐρύκει
Il,21,60,ἀλλ’ ἄγε δὴ καὶ δουρὸς ἀκωκῆς ἡμετέροιο
Il,21,61,γεύσεται ὄφρα ἴδωμαι ἐνὶ φρεσὶν ἠδὲ δαείω
Il,21,62,ἢ ἄρ’ ὁμῶς καὶ κεῖθεν ἐλεύσεται ἦ μιν ἐρύξει
Il,21,63,γῆ φυσίζοος ἥ τε κατὰ κρατερόν περ ἐρύκει
Il,21,64,ὣς ὅρμαινε μένων ὃ δέ οἱ σχεδὸν ἦλθε τεθηπὼς
Il,21,65,γούνων ἅψασθαι μεμαώς περὶ δ’ἤθελε θυμῷ
Il,21,66,ἐκφυγέειν θάνατόν τε κακὸν καὶ κῆρα μέλαιναν
Il,21,67,ἤτοι ὃ μὲν δόρυ μακρὸν ἀνέσχετο δῖος Ἀχιλλεὺς
Il,21,68,οὐτάμεναι μεμαώς ὃ δ’ὑπέδραμε καὶ λάβε γούνων
Il,21,69,κύψας ἐγχείη δ’ἄρ’ ὑπὲρ νώτου ἐνὶ γαίῃ
Il,21,70,ἔστη ἱεμένη χροὸς ἄμεναι ἀνδρομέοιο
Il,21,71,αὐτὰρ ὃ τῇ ἑτέρῃ μὲν ἑλὼν ἐλλίσσετο γούνων
Il,21,72,τῇ δ’ἑτέρῃ ἔχεν ἔγχος ἀκαχμένον οὐδὲ μεθίει
Il,21,73,καί μιν φωνήσας ἔπεα πτερόεντα προσηύδα
Il,21,74,γουνοῦμαι σ’Ἀχιλεῦ σὺ δέ μ’αἴδεο καί μ’ἐλέησον
Il,21,75,ἀντί τοί εἰμ’ ἱκέταο διοτρεφὲς αἰδοίοιο
Il,21,76,πὰρ γὰρ σοὶ πρώτῳ πασάμην Δημήτερος ἀκτὴν
Il,21,77,ἤματι τῷ ὅτε μ’εἷλες ἐϋκτιμένῃ ἐν ἀλωῇ
Il,21,78,καί μ’ἐπέρασσας ἄνευθεν ἄγων πατρός τε φίλων τε
Il,21,79,Λῆμνον ἐς ἠγαθέην ἑκατόμβοιον δέ τοι ἦλφον
Il,21,80,νῦν δὲ λύμην τρὶς τόσσα πορών ἠὼς δέ μοί ἐστιν
Il,21,81,ἥδε δυωδεκάτη ὅτ’ ἐς Ἴλιον εἰλήλουθα
Il,21,82,πολλὰ παθών νῦν αὖ με τεῇς ἐν χερσὶν ἔθηκε
Il,21,83,μοῖρ’ ὀλοή μέλλω που ἀπεχθέσθαι Διὶ πατρί
Il,21,84,ὅς με σοὶ αὖτις δῶκε μινυνθάδιον δέ με μήτηρ
Il,21,85,γείνατο Λαοθόη θυγάτηρ Ἄλταο γέροντος
Il,21,86,Ἄλτεω ὃς Λελέγεσσι φιλοπτολέμοισιν ἀνάσσει
Il,21,87,Πήδασον αἰπήεσσαν ἔχων ἐπὶ Σατνιόεντι
Il,21,88,τοῦ δ’ἔχε θυγατέρα Πρίαμος πολλὰς δὲ καὶ ἄλλας
Il,21,89,τῆς δὲ δύω γενόμεσθα σὺ δ’ἄμφω δειροτομήσεις
Il,21,90,ἤτοι τὸν πρώτοισι μετὰ πρυλέεσσι δάμασσας
Il,21,91,ἀντίθεον Πολύδωρον ἐπεὶ βάλες ὀξέϊ δουρί
Il,21,92,νῦν δὲ δὴ ἐνθάδ’ ἐμοὶ κακὸν ἔσσεται οὐ γὰρ ὀΐω
Il,21,93,σὰς χεῖρας φεύξεσθαι ἐπεί ῥ’ἐπέλασσέ γε δαίμων
Il,21,94,ἄλλο δέ τοι ἐρέω σὺ δ’ἐνὶ φρεσὶ βάλλεο σῇσι
Il,21,95,μή με κτεῖν’ ἐπεὶ οὐχ ὁμογάστριος Ἕκτορός εἰμι
Il,21,96,ὅς τοι ἑταῖρον ἔπεφνεν ἐνηέα τε κρατερόν τε
Il,21,97,ὣς ἄρα μιν Πριάμοιο προσηύδα φαίδιμος υἱὸς
Il,21,98,λισσόμενος ἐπέεσσιν ἀμείλικτον δ’ὄπ’ ἄκουσε
Il,21,99,νήπιε μή μοι ἄποινα πιφαύσκεο μηδ’ ἀγόρευε
Il,21,100,πρὶν μὲν γὰρ Πάτροκλον ἐπισπεῖν αἴσιμον ἦμαρ
Il,21,101,τόφρά τί μοι πεφιδέσθαι ἐνὶ φρεσὶ φίλτερον ἦεν
Il,21,102,Τρώων καὶ πολλοὺς ζωοὺς ἕλον ἠδ’ ἐπέρασσα
Il,21,103,νῦν δ’οὐκ ἔσθ’ ὅς τις θάνατον φύγῃ ὅν κε θεός γε
Il,21,104,Ἰλίου προπάροιθεν ἐμῇς ἐν χερσὶ βάλῃσι
Il,21,105,καὶ πάντων Τρώων περὶ δ’αὖ Πριάμοιό γε παίδων
Il,21,106,ἀλλὰ φίλος θάνε καὶ σύ τί ἦ ὀλοφύρεαι οὕτως;
Il,21,107,κάτθανε καὶ Πάτροκλος ὅ περ σέο πολλὸν ἀμείνων
Il,21,108,οὐχ ὁράᾳς οἷος καὶ ἐγὼ καλός τε μέγας τε;
Il,21,109,πατρὸς δ’εἴμ’ ἀγαθοῖο θεὰ δέ με γείνατο μήτηρ
Il,21,110,ἀλλ’ ἔπι τοι καὶ ἐμοὶ θάνατος καὶ μοῖρα κραταιή
Il,21,111,ἔσσεται ἢ ἠὼς ἢ δείλη ἢ μέσον ἦμαρ
Il,21,112,ὁππότε τις καὶ ἐμεῖο Ἄρῃ ἐκ θυμὸν ἕληται
Il,21,113,ἢ ὅ γε δουρὶ βαλὼν ἢ ἀ πὸ νευρῆφιν ὀϊστῷ
Il,21,114,ὣς φάτο τοῦ δ’αὐτοῦ λύτο γούνατα καὶ φίλον ἦτορ
Il,21,115,ἔγχος μέν ῥ’ἀφέηκεν ὃ δ’ἕζετο χεῖρε πετάσσας
Il,21,116,ἀμφοτέρας Ἀχιλεὺς δὲ ἐρυσσάμενος ξίφος ὀξὺ
Il,21,117,τύψε κατὰ κληῖδα παρ’ αὐχένα πᾶν δέ οἱ εἴσω
Il,21,118,δῦ ξίφος ἄμφηκες ὃ δ’ἄρα πρηνὴς ἐπὶ γαίῃ
Il,21,119,κεῖτο ταθείς ἐκ δ’αἷμα μέλαν ῥέε δεῦε δὲ γαῖαν
Il,21,120,τὸν δ’Ἀχιλεὺς ποταμὸν δὲ λαβὼν ποδὸς ἧκε φέρεσθαι
Il,21,121,καί οἱ ἐπευχόμενος ἔπεα πτερόεντ’ ἀγόρευεν
Il,21,122,ἐνταυθοῖ νῦν κεῖσο μετ’ ἰχθύσιν οἵ σ’ὠτειλὴν
Il,21,123,αἷμ’ ἀπολιχμήσονται ἀκηδέες οὐδέ σε μήτηρ
Il,21,124,ἐνθεμένη λεχέεσσι γοήσεται ἀλλὰ Σκάμανδρος
Il,21,125,οἴσει δινήεις εἴσω ἁλὸς εὐρέα κόλπον
Il,21,126,θρῴσκων τις κατὰ κῦμα μέλαιναν φρῖχ’ ὑπαΐξει
Il,21,127,ἰχθύς ὅς κε φάγῃσι Λυκάονος ἀργέτα δημόν
Il,21,128,φθείρεσθ’ εἰς ὅ κεν ἄστυ κιχείομεν Ἰλίου ἱρῆς
Il,21,129,ὑμεῖς μὲν φεύγοντες ἐγὼ δ’ὄπιθεν κεραΐζων
Il,21,130,οὐδ’ ὑμῖν ποταμός περ ἐΰρροος ἀργυροδίνης
Il,21,131,ἀρκέσει ᾧ δὴ δηθὰ πολέας ἱερεύετε ταύρους
Il,21,132,ζωοὺς δ’ἐν δίνῃσι καθίετε μώνυχας ἵππους
Il,21,133,ἀλλὰ καὶ ὧς ὀλέεσθε κακὸν μόρον εἰς ὅ κε πάντες
Il,21,134,τίσετε Πατρόκλοιο φόνον καὶ λοιγὸν Ἀχαιῶν
Il,21,135,οὓς ἐπὶ νηυσὶ θοῇσιν ἐπέφνετε νόσφιν ἐμεῖο
Il,21,136,ὣς ἄρ’ ἔφη ποταμὸς δὲ χολώσατο κηρόθι μᾶλλον
Il,21,137,ὅρμηνεν δ’ἀνὰ θυμὸν ὅπως παύσειε πόνοιο
Il,21,138,δῖον Ἀχιλλῆα Τρώεσσι δὲ λοιγὸν ἀλάλκοι
Il,21,139,τόφρα δὲ Πηλέος υἱὸς ἔχων δολιχόσκιον ἔγχος
Il,21,140,Ἀστεροπαίῳ ἐπᾶλτο κατακτάμεναι μενεαίνων
Il,21,141,υἱέϊ Πηλεγόνος τὸν δ’Ἀξιὸς εὐρυρέεθρος
Il,21,142,γείνατο καὶ Περίβοια Ἀκεσσαμενοῖο θυγατρῶν
Il,21,143,πρεσβυτάτη τῇ γάρ ῥα μίγη ποταμὸς βαθυδίνης
Il,21,144,τῷ ῥ’Ἀχιλεὺς ἐπόρουσεν ὃ δ’ἀντίος ἐκ ποταμοῖο
Il,21,145,ἔστη ἔχων δύο δοῦρε μένος δέ οἱ ἐν φρεσὶ θῆκε
Il,21,146,Ξάνθος ἐπεὶ κεχόλωτο δαϊκταμένων αἰζηῶν
Il,21,147,τοὺς Ἀχιλεὺς ἐδάϊζε κατὰ ῥόον οὐδ’ ἐλέαιρεν
Il,21,148,οἳ δ’ὅτε δὴ σχεδὸν ἦσαν ἐπ’ ἀλλήλοισιν ἰόντες
Il,21,149,τὸν πρότερος προσέειπε ποδάρκης δῖος Ἀχιλλεύς
Il,21,150,τίς πόθεν εἰς ἀνδρῶν ὅ μευ ἔτλης ἀντίος ἐλθεῖν;
Il,21,151,δυστήνων δέ τε παῖδες ἐμῷ μένει ἀντιόωσι
Il,21,152,τὸν δ’αὖ Πηλεγόνος προσεφώνεε φαίδιμος υἱός
Il,21,153,Πηλεΐδη μεγάθυμε τί ἦ γενεὴν ἐρεείνεις;
Il,21,154,εἴμ’ ἐκ Παιονίης ἐριβώλου τηλόθ’ ἐούσης
Il,21,155,Παίονας ἄνδρας ἄγων δολιχεγχέας ἥδε δέ μοι νῦν
Il,21,156,ἠὼς ἑνδεκάτη ὅτε Ἴλιον εἰλήλουθα
Il,21,157,αὐτὰρ ἐμοὶ γενεὴ ἐξ Ἀξιοῦ εὐρὺ ῥέοντος
Il,21,158,Ἀξιοῦ ὃς κάλλιστον ὕδωρ ἐπὶ γαῖαν ἵησιν
Il,21,159,ὃς τέκε Πηλεγόνα κλυτὸν ἔγχεϊ τὸν δ’ἐμέ φασι
Il,21,160,γείνασθαι νῦν αὖτε μαχώμεθα φαίδιμ’ Ἀχιλλεῦ
Il,21,161,ὣς φάτ’ ἀπειλήσας ὃ δ’ἀνέσχετο δῖος Ἀχιλλεὺς
Il,21,162,Πηλιάδα μελίην ὃ δ’ἁμαρτῇ δούρασιν ἀμφὶς
Il,21,163,ἥρως Ἀστεροπαῖος ἐπεὶ περιδέξιος ἦεν
Il,21,164,καί ῥ’ἑτέρῳ μὲν δουρὶ σάκος βάλεν οὐδὲ διὰ πρὸ
Il,21,165,ῥῆξε σάκος χρυσὸς γὰρ ἐρύκακε δῶρα θεοῖο
Il,21,166,τῷ δ’ἑτέρῳ μιν πῆχυν ἐπιγράβδην βάλε χειρὸς
Il,21,167,δεξιτερῆς σύτο δ’αἷμα κελαινεφές ἣ δ’ὑπὲρ αὐτοῦ
Il,21,168,γαίῃ ἐνεστήρικτο λιλαιομένη χροὸς ἆσαι
Il,21,169,δεύτερος αὖτ’ Ἀχιλεὺς μελίην ἰθυπτίωνα
Il,21,170,Ἀστεροπαίῳ ἐφῆκε κατακτάμεναι μενεαίνων
Il,21,171,καὶ τοῦ μέν ῥ’ἀφάμαρτεν ὃ δ’ὑψηλὴν βάλεν ὄχθην
Il,21,172,μεσσοπαγὲς δ’ἄρ’ ἔθηκε κατ’ ὄχθης μείλινον ἔγχος
Il,21,173,Πηλεΐδης δ’ἄορ ὀξὺ ἐρυσσάμενος παρὰ μηροῦ
Il,21,174,ἆλτ’ ἐπί οἱ μεμαώς ὃ δ’ἄρα μελίην Ἀχιλῆος
Il,21,175,οὐ δύνατ’ ἐκ κρημνοῖο ἐρύσσαι χειρὶ παχείῃ
Il,21,176,τρὶς μέν μιν πελέμιξεν ἐρύσσασθαι μενεαίνων
Il,21,177,τρὶς δὲ μεθῆκε βίης τὸ δὲ τέτρατον ἤθελε θυμῷ
Il,21,178,ἆξαι ἐπιγνάμψας δόρυ μείλινον Αἰακίδαο
Il,21,179,ἀλλὰ πρὶν Ἀχιλεὺς σχεδὸν ἄορι θυμὸν ἀπηύρα
Il,21,180,γαστέρα γάρ μιν τύψε παρ’ ὀμφαλόν ἐκ δ’ἄρα πᾶσαι
Il,21,181,χύντο χαμαὶ χολάδες τὸν δὲ σκότος ὄσσε κάλυψεν
Il,21,182,ἀσθμαίνοντ’ Ἀχιλεὺς δ’ἄρ’ ἐνὶ στήθεσσιν ὀρούσας
Il,21,183,τεύχεά τ’ἐξενάριξε καὶ εὐχόμενος ἔπος ηὔδα
Il,21,184,κεῖσ’ οὕτως χαλεπόν τοι ἐρισθενέος Κρονίωνος
Il,21,185,παισὶν ἐριζέμεναι ποταμοῖό περ ἐκγεγαῶτι
Il,21,186,φῆσθα σὺ μὲν ποταμοῦ γένος ἔμμεναι εὐρὺ ῥέοντος
Il,21,187,αὐτὰρ ἐγὼ γενεὴν μεγάλου Διὸς εὔχομαι εἶναι
Il,21,188,τίκτέ μ’ἀνὴρ πολλοῖσιν ἀνάσσων Μυρμιδόνεσσι
Il,21,189,Πηλεὺς Αἰακίδης ὃ δ’ἄρ’ Αἰακὸς ἐκ Διὸς ἦεν
Il,21,190,τὼ κρείσσων μὲν Ζεὺς ποταμῶν ἁλιμυρηέντων
Il,21,191,κρείσσων αὖτε Διὸς γενεὴ ποταμοῖο τέτυκται
Il,21,192,καὶ γὰρ σοὶ ποταμός γε πάρα μέγας εἰ δύναταί τι
Il,21,193,χραισμεῖν ἀλλ’ οὐκ ἔστι Διὶ Κρονίωνι μάχεσθαι
Il,21,194,τῷ οὐδὲ κρείων Ἀχελώϊος ἰσοφαρίζει
Il,21,195,οὐδὲ βαθυρρείταο μέγα σθένος Ὠκεανοῖο
Il,21,196,ἐξ οὗ περ πάντες ποταμοὶ καὶ πᾶσα θάλασσα
Il,21,197,καὶ πᾶσαι κρῆναι καὶ φρείατα μακρὰ νάουσιν
Il,21,198,ἀλλὰ καὶ ὃς δείδοικε Διὸς μεγάλοιο κεραυνὸν
Il,21,199,δεινήν τε βροντήν ὅτ’ ἀπ’ οὐρανόθεν σμαραγήσῃ
Il,21,200,ἦ ῥα καὶ ἐκ κρημνοῖο ἐρύσσατο χάλκεον ἔγχος
Il,21,201,τὸν δὲ κατ’ αὐτόθι λεῖπεν ἐπεὶ φίλον ἦτορ ἀπηύρα
Il,21,202,κείμενον ἐν ψαμάθοισι δίαινε δέ μιν μέλαν ὕδωρ
Il,21,203,τὸν μὲν ἄρ’ ἐγχέλυές τε καὶ ἰχθύες ἀμφεπένοντο
Il,21,204,δημὸν ἐρεπτόμενοι ἐπινεφρίδιον κείροντες
Il,21,205,αὐτὰρ ὃ βῆ ῥ’ἰέναι μετὰ Παίονας ἱπποκορυστάς
Il,21,206,οἵ ῥ’ἔτι πὰρ ποταμὸν πεφοβήατο δινήεντα
Il,21,207,ὡς εἶδον τὸν ἄριστον ἐνὶ κρατερῇ ὑσμίνῃ
Il,21,208,χέρσ’ ὕπο Πηλεΐδαο καὶ ἄορι ἶφι δαμέντα
Il,21,209,ἔνθ’ ἕλε Θερσίλοχόν τε Μύδωνά τε Ἀστύπυλόν τε
Il,21,210,Μνῆσόν τε Θρασίον τε καὶ Αἴνιον ἠδ’ Ὀφελέστην
Il,21,211,καί νύ κ’ἔτι πλέονας κτάνε Παίονας ὠκὺς Ἀχιλλεύς
Il,21,212,εἰ μὴ χωσάμενος προσέφη ποταμὸς βαθυδίνης
Il,21,213,ἀνέρι εἰσάμενος βαθέης δ’ἐκ φθέγξατο δίνης
Il,21,214,ὦ Ἀχιλεῦ περὶ μὲν κρατέεις περὶ δ’αἴσυλα ῥέζεις
Il,21,215,ἀνδρῶν αἰεὶ γάρ τοι ἀμύνουσιν θεοὶ αὐτοί
Il,21,216,εἴ τοι Τρῶας ἔδωκε Κρόνου παῖς πάντας ὀλέσσαι
Il,21,217,ἐξ ἐμέθεν γ’ἐλάσας πεδίον κάτα μέρμερα ῥέζε
Il,21,218,πλήθει γὰρ δή μοι νεκύων ἐρατεινὰ ῥέεθρα
Il,21,219,οὐδέ τί πῃ δύναμαι προχέειν ῥόον εἰς ἅλα δῖαν
Il,21,220,στεινόμενος νεκύεσσι σὺ δὲ κτείνεις ἀϊδήλως
Il,21,221,ἀλλ’ ἄγε δὴ καὶ ἔασον ἄγη μ’ἔχει ὄρχαμε λαῶν
Il,21,222,τὸν δ’ἀπαμειβόμενος προσέφη πόδας ὠκὺς Ἀχιλλεύς
Il,21,223,ἔσται ταῦτα Σκάμανδρε διοτρεφές ὡς σὺ κελεύεις
Il,21,224,Τρῶας δ’οὐ πρὶν λήξω ὑπερφιάλους ἐναρίζων
Il,21,225,πρὶν ἔλσαι κατὰ ἄστυ καὶ Ἕκτορι πειρηθῆναι
Il,21,226,ἀντιβίην ἤ κέν με δαμάσσεται ἦ κεν ἐγὼ τόν
Il,21,227,ὣς εἰπὼν Τρώεσσιν ἐπέσσυτο δαίμονι ἶσος
Il,21,228,καὶ τότ’ Ἀπόλλωνα προσέφη ποταμὸς βαθυδίνης
Il,21,229,ὢ πόποι ἀργυρότοξε Διὸς τέκος οὐ σύ γε βουλὰς
Il,21,230,εἰρύσαο Κρονίωνος ὅ τοι μάλα πόλλ’ ἐπέτελλε
Il,21,231,Τρωσὶ παρεστάμεναι καὶ ἀμύνειν εἰς ὅ κεν ἔλθῃ
Il,21,232,δείελος ὀψὲ δύων σκιάσῃ δ’ἐρίβωλον ἄρουραν
Il,21,233,ἦ καὶ Ἀχιλλεὺς μὲν δουρικλυτὸς ἔνθορε μέσσῳ
Il,21,234,κρημνοῦ ἀπαΐξας ὃ δ’ἐπέσσυτο οἴδματι θύων
Il,21,235,πάντα δ’ὄρινε ῥέεθρα κυκώμενος ὦσε δὲ νεκροὺς
Il,21,236,πολλούς οἵ ῥα κατ’ αὐτὸν ἅλις ἔσαν οὓς κτάν’ Ἀχιλλεύς
Il,21,237,τοὺς ἔκβαλλε θύραζε μεμυκὼς ἠΰτε ταῦρος
Il,21,238,χέρσον δέ ζωοὺς δὲ σάω κατὰ καλὰ ῥέεθρα
Il,21,239,κρύπτων ἐν δίνῃσι βαθείῃσιν μεγάλῃσι
Il,21,240,δεινὸν δ’ἀμφ’ Ἀχιλῆα κυκώμενον ἵστατο κῦμα
Il,21,241,ὤθει δ’ἐν σάκεϊ πίπτων ῥόος οὐδὲ πόδεσσιν
Il,21,242,εἶχε στηρίξασθαι ὃ δὲ πτελέην ἕλε χερσὶν
Il,21,243,εὐφυέα μεγάλην ἣ δ’ἐκ ῥιζῶν ἐριποῦσα
Il,21,244,κρημνὸν ἅπαντα διῶσεν ἐπέσχε δὲ καλὰ ῥέεθρα
Il,21,245,ὄζοισιν πυκινοῖσι γεφύρωσεν δέ μιν αὐτὸν
Il,21,246,εἴσω πᾶσ’ ἐριποῦσ’ ὃ δ’ἄρ’ ἐκ δίνης ἀνορούσας
Il,21,247,ἤϊξεν πεδίοιο ποσὶ κραιπνοῖσι πέτεσθαι
Il,21,248,δείσας οὐδέ τ’ἔληγε θεὸς μέγας ὦρτο δ’ἐπ’ αὐτῷ
Il,21,249,ἀκροκελαινιόων ἵνα μιν παύσειε πόνοιο
Il,21,250,δῖον Ἀχιλλῆα Τρώεσσι δὲ λοιγὸν ἀλάλκοι
Il,21,251,Πηλεΐδης δ’ἀπόρουσεν ὅσον τ’ἐπὶ δουρὸς ἐρωή
Il,21,252,αἰετοῦ οἴματ’ ἔχων μέλανος τοῦ θηρητῆρος
Il,21,253,ὅς θ’ἅμα κάρτιστός τε καὶ ὤκιστος πετεηνῶν
Il,21,254,τῷ ἐϊκὼς ἤϊξεν ἐπὶ στήθεσσι δὲ χαλκὸς
Il,21,255,σμερδαλέον κονάβιζεν ὕπαιθα δὲ τοῖο λιασθεὶς
Il,21,256,φεῦγ’ ὃ δ’ὄπισθε ῥέων ἕπετο μεγάλῳ ὀρυμαγδῷ
Il,21,257,ὡς δ’ὅτ’ ἀνὴρ ὀχετηγὸς ἀπὸ κρήνης μελανύδρου
Il,21,258,ἂμ φυτὰ καὶ κήπους ὕδατι ῥόον ἡγεμονεύῃ
Il,21,259,χερσὶ μάκελλαν ἔχων ἀμάρης ἐξ ἔχματα βάλλων
Il,21,260,τοῦ μέν τε προρέοντος ὑπὸ ψηφῖδες ἅπασαι
Il,21,261,ὀχλεῦνται τὸ δέ τ’ὦκα κατειβόμενον κελαρύζει
Il,21,262,χώρῳ ἔνι προαλεῖ φθάνει δέ τε καὶ τὸν ἄγοντα
Il,21,263,ὣς αἰεὶ Ἀχιλῆα κιχήσατο κῦμα ῥόοιο
Il,21,264,καὶ λαιψηρὸν ἐόντα θεοὶ δέ τε φέρτεροι ἀνδρῶν
Il,21,265,ὁσσάκι δ’ὁρμήσειε ποδάρκης δῖος Ἀχιλλεὺς
Il,21,266,στῆναι ἐναντίβιον καὶ γνώμεναι εἴ μιν ἅπαντες
Il,21,267,ἀθάνατοι φοβέουσι τοὶ οὐρανὸν εὐρὺν ἔχουσι
Il,21,268,τοσσάκι μιν μέγα κῦμα διιπετέος ποταμοῖο
Il,21,269,πλάζ’ ὤμους καθύπερθεν ὃ δ’ὑψόσε ποσσὶν ἐπήδα
Il,21,270,θυμῷ ἀνιάζων ποταμὸς δ’ὑπὸ γούνατ’ ἐδάμνα
Il,21,271,λάβρος ὕπαιθα ῥέων κονίην δ’ὑπέρεπτε ποδοῖιν
Il,21,272,Πηλεΐδης δ’ᾤμωξεν ἰδὼν εἰς οὐρανὸν εὐρύν
Il,21,273,Ζεῦ πάτερ ὡς οὔ τίς με θεῶν ἐλεεινὸν ὑπέστη
Il,21,274,ἐκ ποταμοῖο σαῶσαι ἔπειτα δὲ καί τι πάθοιμι
Il,21,275,ἄλλος δ’οὔ τις μοι τόσον αἴτιος Οὐρανιώνων
Il,21,276,ἀλλὰ φίλη μήτηρ ἥ με ψεύδεσσιν ἔθελγεν
Il,21,277,ἥ μ’ἔφατο Τρώων ὑπὸ τείχεϊ θωρηκτάων
Il,21,278,λαιψηροῖς ὀλέεσθαι Ἀπόλλωνος βελέεσσιν
Il,21,279,ὥς μ’ὄφελ’ Ἕκτωρ κτεῖναι ὃς ἐνθάδε γ’ἔτραφ’ ἄριστος
Il,21,280,τώ κ’ἀγαθὸς μὲν ἔπεφν’ ἀγαθὸν δέ κεν ἐξενάριξε
Il,21,281,νῦν δέ με λευγαλέῳ θανάτῳ εἵμαρτο ἁλῶναι
Il,21,282,ἐρχθέντ’ ἐν μεγάλῳ ποταμῷ ὡς παῖδα συφορβόν
Il,21,283,ὅν ῥά τ’ἔναυλος ἀποέρσῃ χειμῶνι περῶντα
Il,21,284,ὣς φάτο τῷ δὲ μάλ’ ὦκα Ποσειδάων καὶ Ἀθήνη
Il,21,285,στήτην ἐγγὺς ἰόντε δέμας δ’ἄνδρεσσιν ἐΐκτην
Il,21,286,χειρὶ δὲ χεῖρα λαβόντες ἐπιστώσαντ’ ἐπέεσσι
Il,21,287,τοῖσι δὲ μύθων ἦρχε Ποσειδάων ἐνοσίχθων
Il,21,288,Πηλεΐδη μήτ’ ἄρ τι λίην τρέε μήτέ τι τάρβει
Il,21,289,τοίω γάρ τοι νῶϊ θεῶν ἐπιταρρόθω εἰμὲν
Il,21,290,Ζηνὸς ἐπαινήσαντος ἐγὼ καὶ Παλλὰς Ἀθήνη
Il,21,291,ὡς οὔ τοι ποταμῷ γε δαμήμεναι αἴσιμόν ἐστιν
Il,21,292,ἀλλ’ ὅδε μὲν τάχα λωφήσει σὺ δὲ εἴσεαι αὐτός
Il,21,293,αὐτάρ τοι πυκινῶς ὑποθησόμεθ’ αἴ κε πίθηαι
Il,21,294,μὴ πρὶν παύειν χεῖρας ὁμοιΐου πολέμοιο
Il,21,295,πρὶν κατὰ Ἰλιόφι κλυτὰ τείχεα λαὸν ἐέλσαι
Il,21,296,Τρωϊκόν ὅς κε φύγῃσι σὺ δ’Ἕκτορι θυμὸν ἀπούρας
Il,21,297,ἂψ ἐπὶ νῆας ἴμεν δίδομεν δέ τοι εὖχος ἀρέσθαι
Il,21,298,τὼ μὲν ἄρ’ ὣς εἰπόντε μετ’ ἀθανάτους ἀπεβήτην
Il,21,299,αὐτὰρ ὃ βῆ μέγα γάρ ῥα θεῶν ὄτρυνεν ἐφετμή
Il,21,300,ἐς πεδίον τὸ δὲ πᾶν πλῆθ’ ὕδατος ἐκχυμένοιο
Il,21,301,πολλὰ δὲ τεύχεα καλὰ δαὶ κταμένων αἰζηῶν
Il,21,302,πλῶον καὶ νέκυες τοῦ δ’ὑψόσε γούνατ’ ἐπήδα
Il,21,303,πρὸς ῥόον ἀΐσσοντος ἀν’ ἰθύν οὐδέ μιν ἴσχεν
Il,21,304,εὐρὺ ῥέων ποταμός μέγα γὰρ σθένος ἔμβαλ’ Ἀθήνη
Il,21,305,οὐδὲ Σκάμανδρος ἔληγε τὸ ὃν μένος ἀλλ’ ἔτι μᾶλλον
Il,21,306,χώετο Πηλεΐωνι κόρυσσε δὲ κῦμα ῥόοιο
Il,21,307,ὑψόσ’ ἀειρόμενος Σιμόεντι δὲ κέκλετ’ ἀΰσας
Il,21,308,φίλε κασίγνητε σθένος ἀνέρος ἀμφότεροί περ
Il,21,309,σχῶμεν ἐπεὶ τάχα ἄστυ μέγα Πριάμοιο ἄνακτος
Il,21,310,ἐκπέρσει Τρῶες δὲ κατὰ μόθον οὐ μενέουσιν
Il,21,311,ἀλλ’ ἐπάμυνε τάχιστα καὶ ἐμπίπληθι ῥέεθρα
Il,21,312,ὕδατος ἐκ πηγέων πάντας δ’ὀρόθυνον ἐναύλους
Il,21,313,ἵστη δὲ μέγα κῦμα πολὺν δ’ὀρυμαγδὸν ὄρινε
Il,21,314,φιτρῶν καὶ λάων ἵνα παύσομεν ἄγριον ἄνδρα
Il,21,315,ὃς δὴ νῦν κρατέει μέμονεν δ’ὅ γε ἶσα θεοῖσι
Il,21,316,φημὶ γὰρ οὔτε βίην χραισμησέμεν οὔτέ τι εἶδος
Il,21,317,οὔτε τὰ τεύχεα καλά τά που μάλα νειόθι λίμνης
Il,21,318,κείσεθ’ ὑπ’ ἰλύος κεκαλυμμένα κὰδ δέ μιν αὐτὸν
Il,21,319,εἰλύσω ψαμάθοισιν ἅλις χέραδος περιχεύας
Il,21,320,μυρίον οὐδέ οἱ ὀστέ’ ἐπιστήσονται Ἀχαιοὶ
Il,21,321,ἀλλέξαι τόσσην οἱ ἄσιν καθύπερθε καλύψω
Il,21,322,αὐτοῦ οἱ καὶ σῆμα τετεύξεται οὐδέ τί μιν χρεὼ
Il,21,323,ἔσται τυμβοχόης ὅτε μιν θάπτωσιν Ἀχαιοί
Il,21,324,ἦ καὶ ἐπῶρτ’ Ἀχιλῆϊ κυκώμενος ὑψόσε θύων
Il,21,325,μορμύρων ἀφρῷ τε καὶ αἵματι καὶ νεκύεσσι
Il,21,326,πορφύρεον δ’ἄρα κῦμα διιπετέος ποταμοῖο
Il,21,327,ἵστατ’ ἀειρόμενον κατὰ δ’ᾕρεε Πηλεΐωνα
Il,21,328,Ἥρη δὲ μέγ’ ἄϋσε περιδείσασ’ Ἀχιλῆϊ
Il,21,329,μή μιν ἀποέρσειε μέγας ποταμὸς βαθυδίνης
Il,21,330,αὐτίκα δ’Ἥφαιστον προσεφώνεεν ὃν φίλον υἱόν
Il,21,331,ὄρσεο κυλλοπόδιον ἐμὸν τέκος ἄντα σέθεν γὰρ
Il,21,332,Ξάνθον δινήεντα μάχῃ ἠΐσκομεν εἶναι
Il,21,333,ἀλλ’ ἐπάμυνε τάχιστα πιφαύσκεο δὲ φλόγα πολλήν
Il,21,334,αὐτὰρ ἐγὼ Ζεφύροιο καὶ ἀργεστᾶο Νότοιο
Il,21,335,εἴσομαι ἐξ ἁλόθεν χαλεπὴν ὄρσουσα θύελλαν
Il,21,336,ἥ κεν ἀπὸ Τρώων κεφαλὰς καὶ τεύχεα κήαι
Il,21,337,φλέγμα κακὸν φορέουσα σὺ δὲ Ξάνθοιο παρ’ ὄχθας
Il,21,338,δένδρεα καῖ’ ἐν δ’αὐτὸν ἵει πυρί μὴ δέ σε πάμπαν
Il,21,339,μειλιχίοις ἐπέεσσιν ἀποτρεπέτω καὶ ἀρειῇ
Il,21,340,μὴ δὲ πρὶν ἀπόπαυε τεὸν μένος ἀλλ’ ὁπότ’ ἂν δὴ
Il,21,341,φθέγξομ’ ἐγὼν ἰάχουσα τότε σχεῖν ἀκάματον πῦρ
Il,21,342,ὣς ἔφαθ’ Ἥφαιστος δὲ τιτύσκετο θεσπιδαὲς πῦρ
Il,21,343,πρῶτα μὲν ἐν πεδίῳ πῦρ δαίετο καῖε δὲ νεκροὺς
Il,21,344,πολλούς οἵ ῥα κατ’ αὐτὸν ἅλις ἔσαν οὓς κτάν’ Ἀχιλλεύς
Il,21,345,πᾶν δ’ἐξηράνθη πεδίον σχέτο δ’ἀγλαὸν ὕδωρ
Il,21,346,ὡς δ’ὅτ’ ὀπωρινὸς Βορέης νεοαρδέ’ ἀλωὴν
Il,21,347,αἶψ’ ἀγξηράνῃ χαίρει δέ μιν ὅς τις ἐθείρῃ
Il,21,348,ὣς ἐξηράνθη πεδίον πᾶν κὰδ δ’ἄρα νεκροὺς
Il,21,349,κῆεν ὃ δ’ἐς ποταμὸν τρέψε φλόγα παμφανόωσαν
Il,21,350,καίοντο πτελέαι τε καὶ ἰτέαι ἠδὲ μυρῖκαι
Il,21,351,καίετο δὲ λωτός τε ἰδὲ θρύον ἠδὲ κύπειρον
Il,21,352,τὰ περὶ καλὰ ῥέεθρα ἅλις ποταμοῖο πεφύκει
Il,21,353,τείροντ’ ἐγχέλυές τε καὶ ἰχθύες οἳ κατὰ δίνας
Il,21,354,οἳ κατὰ καλὰ ῥέεθρα κυβίστων ἔνθα καὶ ἔνθα
Il,21,355,πνοιῇ τειρόμενοι πολυμήτιος Ἡφαίστοιο
Il,21,356,καίετο δ’ἲς ποταμοῖο ἔπος τ’ἔφατ’ ἔκ τ’ὀνόμαζεν
Il,21,357,Ἥφαιστ’ οὔ τις σοί γε θεῶν δύνατ’ ἀντιφερίζειν
Il,21,358,οὐδ’ ἂν ἐγὼ σοί γ’ὧδε πυρὶ φλεγέθοντι μαχοίμην
Il,21,359,λῆγ’ ἔριδος Τρῶας δὲ καὶ αὐτίκα δῖος Ἀχιλλεὺς
Il,21,360,ἄστεος ἐξελάσειε τί μοι ἔριδος καὶ ἀρωγῆς;
Il,21,361,φῆ πυρὶ καιόμενος ἀνὰ δ’ἔφλυε καλὰ ῥέεθρα
Il,21,362,ὡς δὲ λέβης ζεῖ ἔνδον ἐπειγόμενος πυρὶ πολλῷ
Il,21,363,κνίσην μελδόμενος ἁπαλοτρεφέος σιάλοιο
Il,21,364,πάντοθεν ἀμβολάδην ὑπὸ δὲ ξύλα κάγκανα κεῖται
Il,21,365,ὣς τοῦ καλὰ ῥέεθρα πυρὶ φλέγετο ζέε δ’ὕδωρ
Il,21,366,οὐδ’ ἔθελε προρέειν ἀλλ’ ἴσχετο τεῖρε δ’ἀϋτμὴ
Il,21,367,Ἡφαίστοιο βίηφι πολύφρονος αὐτὰρ ὅ γ’Ἥρην
Il,21,368,πολλὰ λισσόμενος ἔπεα πτερόεντα προσηύδα
Il,21,369,Ἥρη τίπτε σὸς υἱὸς ἐμὸν ῥόον ἔχραε κήδειν
Il,21,370,ἐξ ἄλλων; οὐ μέν τοι ἐγὼ τόσον αἴτιός εἰμι
Il,21,371,ὅσσον οἱ ἄλλοι πάντες ὅσοι Τρώεσσιν ἀρωγοί
Il,21,372,ἀλλ’ ἤτοι μὲν ἐγὼν ἀποπαύσομαι εἰ σὺ κελεύεις
Il,21,373,παυέσθω δὲ καὶ οὗτος ἐγὼ δ’ἐπὶ καὶ τόδ’ ὀμοῦμαι
Il,21,374,μή ποτ’ ἐπὶ Τρώεσσιν ἀλεξήσειν κακὸν ἦμαρ
Il,21,375,μὴ δ’ὁπότ’ ἂν Τροίη μαλερῷ πυρὶ πᾶσα δάηται
Il,21,376,καιομένη καίωσι δ’ ἀρήϊοι υἷες Ἀχαιῶν
Il,21,377,αὐτὰρ ἐπεὶ τό γ’ἄκουσε θεὰ λευκώλενος Ἥρη
Il,21,378,αὐτίκ’ ἄρ’ Ἥφαιστον προσεφώνεεν ὃν φίλον υἱόν
Il,21,379,Ἥφαιστε σχέο τέκνον ἀγακλεές οὐ γὰρ ἔοικεν
Il,21,380,ἀθάνατον θεὸν ὧδε βροτῶν ἕνεκα στυφελίζειν
Il,21,381,ὣς ἔφαθ’ Ἥφαιστος δὲ κατέσβεσε θεσπιδαὲς πῦρ
Il,21,382,ἄψορρον δ’ἄρα κῦμα κατέσσυτο καλὰ ῥέεθρα
Il,21,383,αὐτὰρ ἐπεὶ Ξάνθοιο δάμη μένος οἳ μὲν ἔπειτα
Il,21,384,παυσάσθην Ἥρη γὰρ ἐρύκακε χωομένη περ
Il,21,385,ἐν δ’ἄλλοισι θεοῖσιν ἔρις πέσε βεβριθυῖα
Il,21,386,ἀργαλέη δίχα δέ σφιν ἐνὶ φρεσὶ θυμὸς ἄητο
Il,21,387,σὺν δ’ἔπεσον μεγάλῳ πατάγῳ βράχε δ’εὐρεῖα χθών
Il,21,388,ἀμφὶ δὲ σάλπιγξεν μέγας οὐρανός ἄϊε δὲ Ζεὺς
Il,21,389,ἥμενος Οὐλύμπῳ ἐγέλασσε δέ οἱ φίλον ἦτορ
Il,21,390,γηθοσύνῃ ὅθ’ ὁρᾶτο θεοὺς ἔριδι ξυνιόντας
Il,21,391,ἔνθ’ οἵ γ’οὐκέτι δηρὸν ἀφέστασαν ἦρχε γὰρ Ἄρης
Il,21,392,ῥινοτόρος καὶ πρῶτος Ἀθηναίῃ ἐπόρουσε
Il,21,393,χάλκεον ἔγχος ἔχων καὶ ὀνείδειον φάτο μῦθον
Il,21,394,τίπτ’ αὖτ’ ὦ κυνάμυια θεοὺς ἔριδι ξυνελαύνεις
Il,21,395,θάρσος ἄητον ἔχουσα μέγας δέ σε θυμὸς ἀνῆκεν;
Il,21,396,ἦ οὐ μέμνῃ ὅτε Τυδεΐδην Διομήδε’ ἀνῆκας
Il,21,397,οὐτάμεναι αὐτὴ δὲ πανόψιον ἔγχος ἑλοῦσα
Il,21,398,ἰθὺς ἐμεῦ ὦσας διὰ δὲ χρόα καλὸν ἔδαψας;
Il,21,399,τώ σ’αὖ νῦν ὀΐω ἀποτισέμεν ὅσσα ἔοργας
Il,21,400,ὣς εἰπὼν οὔτησε κατ’ αἰγίδα θυσσανόεσσαν
Il,21,401,σμερδαλέην ἣν οὐδὲ Διὸς δάμνησι κεραυνός
Il,21,402,τῇ μιν Ἄρης οὔτησε μιαιφόνος ἔγχεϊ μακρῷ
Il,21,403,ἣ δ’ἀναχασσαμένη λίθον εἵλετο χειρὶ παχείῃ
Il,21,404,κείμενον ἐν πεδίῳ μέλανα τρηχύν τε μέγαν τε
Il,21,405,τόν ῥ’ἄνδρες πρότεροι θέσαν ἔμμεναι οὖρον ἀρούρης
Il,21,406,τῷ βάλε θοῦρον Ἄρηα κατ’ αὐχένα λῦσε δὲ γυῖα
Il,21,407,ἑπτὰ δ’ἐπέσχε πέλεθρα πεσών ἐκόνισε δὲ χαίτας
Il,21,408,τεύχεά τ’ἀμφαράβησε γέλασσε δὲ Παλλὰς Ἀθήνη
Il,21,409,καί οἱ ἐπευχομένη ἔπεα πτερόεντα προσηύδα
Il,21,410,νηπύτι’ οὐδέ νύ πώ περ ἐπεφράσω ὅσσον ἀρείων
Il,21,411,εὔχομ’ ἐγὼν ἔμεναι ὅτι μοι μένος ἰσοφαρίζεις
Il,21,412,οὕτω κεν τῆς μητρὸς ἐρινύας ἐξαποτίνοις
Il,21,413,ἥ τοι χωομένη κακὰ μήδεται οὕνεκ’ Ἀχαιοὺς
Il,21,414,κάλλιπες αὐτὰρ Τρωσὶν ὑπερφιάλοισιν ἀμύνεις
Il,21,415,ὣς ἄρα φωνήσασα πάλιν τρέπεν ὄσσε φαεινώ
Il,21,416,τὸν δ’ἄγε χειρὸς ἑλοῦσα Διὸς θυγάτηρ Ἀφροδίτη
Il,21,417,πυκνὰ μάλα στενάχοντα μόγις δ’ἐσαγείρετο θυμόν
Il,21,418,τὴν δ’ὡς οὖν ἐνόησε θεὰ λευκώλενος Ἥρη
Il,21,419,αὐτίκ’ Ἀθηναίην ἔπεα πτερόεντα προσηύδα
Il,21,420,ὢ πόποι αἰγιόχοιο Διὸς τέκος Ἀτρυτώνη
Il,21,421,καὶ δ’αὖθ’ ἡ κυνάμυια ἄγει βροτολοιγὸν Ἄρηα
Il,21,422,δηΐου ἐκ πολέμοιο κατὰ κλόνον ἀλλὰ μέτελθε
Il,21,423,ὣς φάτ’ Ἀθηναίη δὲ μετέσσυτο χαῖρε δὲ θυμῷ
Il,21,424,καί ῥ’ἐπιεισαμένη πρὸς στήθεα χειρὶ παχείῃ
Il,21,425,ἤλασε τῆς δ’αὐτοῦ λύτο γούνατα καὶ φίλον ἦτορ
Il,21,426,τὼ μὲν ἄρ’ ἄμφω κεῖντο ἐπὶ χθονὶ πουλυβοτείρῃ
Il,21,427,ἣ δ’ἄρ’ ἐπευχομένη ἔπεα πτερόεντ’ ἀγόρευε
Il,21,428,τοιοῦτοι νῦν πάντες ὅσοι Τρώεσσιν ἀρωγοὶ
Il,21,429,εἶεν ὅτ’ Ἀργείοισι μαχοίατο θωρηκτῇσιν
Il,21,430,ὧδέ τε θαρσαλέοι καὶ τλήμονες ὡς Ἀφροδίτη
Il,21,431,ἦλθεν Ἄρῃ ἐπίκουρος ἐμῷ μένει ἀντιόωσα
Il,21,432,τώ κεν δὴ πάλαι ἄμμες ἐπαυσάμεθα πτολέμοιο
Il,21,433,Ἰλίου ἐκπέρσαντες ἐϋκτίμενον πτολίεθρον
Il,21,434,ὣς φάτο μείδησεν δὲ θεὰ λευκώλενος Ἥρη
Il,21,435,αὐτὰρ Ἀπόλλωνα προσέφη κρείων ἐνοσίχθων
Il,21,436,Φοῖβε τί ἢ δὴ νῶϊ διέσταμεν; οὐδὲ ἔοικεν
Il,21,437,ἀρξάντων ἑτέρων τὸ μὲν αἴσχιον αἴ κ’ἀμαχητὶ
Il,21,438,ἴομεν Οὔλυμπον δὲ Διὸς ποτὶ χαλκοβατὲς δῶ
Il,21,439,ἄρχε σὺ γὰρ γενεῆφι νεώτερος οὐ γὰρ ἔμοιγε
Il,21,440,καλόν ἐπεὶ πρότερος γενόμην καὶ πλείονα οἶδα
Il,21,441,νηπύτι’ ὡς ἄνοον κραδίην ἔχες οὐδέ νυ τῶν περ
Il,21,442,μέμνηαι ὅσα δὴ πάθομεν κακὰ Ἴλιον ἀμφὶ
Il,21,443,μοῦνοι νῶϊ θεῶν ὅτ’ ἀγήνορι Λαομέδοντι
Il,21,444,πὰρ Διὸς ἐλθόντες θητεύσαμεν εἰς ἐνιαυτὸν
Il,21,445,μισθῷ ἔπι ῥητῷ ὃ δὲ σημαίνων ἐπέτελλεν
Il,21,446,ἤτοι ἐγὼ Τρώεσσι πόλιν πέρι τεῖχος ἔδειμα
Il,21,447,εὐρύ τε καὶ μάλα καλόν ἵν’ ἄρρηκτος πόλις εἴη
Il,21,448,Φοῖβε σὺ δ’εἰλίποδας ἕλικας βοῦς βουκολέεσκες
Il,21,449,Ἴδης ἐν κνημοῖσι πολυπτύχου ὑληέσσης
Il,21,450,ἀλλ’ ὅτε δὴ μισθοῖο τέλος πολυγηθέες ὧραι
Il,21,451,ἐξέφερον τότε νῶϊ βιήσατο μισθὸν ἅπαντα
Il,21,452,Λαομέδων ἔκπαγλος ἀπειλήσας δ’ἀπέπεμπε
Il,21,453,σὺν μὲν ὅ γ’ἠπείλησε πόδας καὶ χεῖρας ὕπερθε
Il,21,454,δήσειν καὶ περάαν νήσων ἔπι τηλεδαπάων
Il,21,455,στεῦτο δ’ὅ γ’ἀμφοτέρων ἀπολεψέμεν οὔατα χαλκῷ
Il,21,456,νῶϊ δὲ ἄψορροι κίομεν κεκοτηότι θυμῷ
Il,21,457,μισθοῦ χωόμενοι τὸν ὑποστὰς οὐκ ἐτέλεσσε
Il,21,458,τοῦ δὴ νῦν λαοῖσι φέρεις χάριν οὐδὲ μεθ’ ἡμέων
Il,21,459,πειρᾷ ὥς κε Τρῶες ὑπερφίαλοι ἀπόλωνται
Il,21,460,πρόχνυ κακῶς σὺν παισὶ καὶ αἰδοίῃς ἀλόχοισι
Il,21,461,τὸν δ’αὖτε προσέειπεν ἄναξ ἑκάεργος Ἀπόλλων
Il,21,462,ἐννοσίγαι’ οὐκ ἄν με σαόφρονα μυθήσαιο
Il,21,463,ἔμμεναι εἰ δὴ σοί γε βροτῶν ἕνεκα πτολεμίξω
Il,21,464,δειλῶν οἳ φύλλοισιν ἐοικότες ἄλλοτε μέν τε
Il,21,465,ζαφλεγέες τελέθουσιν ἀρούρης καρπὸν ἔδοντες
Il,21,466,ἄλλοτε δὲ φθινύθουσιν ἀκήριοι ἀλλὰ τάχιστα
Il,21,467,παυώμεσθα μάχης οἳ δ’αὐτοὶ δηριαάσθων
Il,21,468,ὣς ἄρα φωνήσας πάλιν ἐτράπετ’ αἴδετο γάρ ῥα
Il,21,469,πατροκασιγνήτοιο μιγήμεναι ἐν παλάμῃσι
Il,21,470,τὸν δὲ κασιγνήτη μάλα νείκεσε πότνια θηρῶν
Il,21,471,Ἄρτεμις ἀγροτέρη καὶ ὀνείδειον φάτο μῦθον
Il,21,472,φεύγεις δὴ ἑκάεργε Ποσειδάωνι δὲ νίκην
Il,21,473,πᾶσαν ἐπέτρεψας μέλεον δέ οἱ εὖχος ἔδωκας
Il,21,474,νηπύτιε τί νυ τόξον ἔχεις ἀνεμώλιον αὔτως;
Il,21,475,μή σευ νῦν ἔτι πατρὸς ἐνὶ μεγάροισιν ἀκούσω
Il,21,476,εὐχομένου ὡς τὸ πρὶν ἐν ἀθανάτοισι θεοῖσιν
Il,21,477,ἄντα Ποσειδάωνος ἐναντίβιον πολεμίζειν
Il,21,478,ὣς φάτο τὴν δ’οὔ τι προσέφη ἑκάεργος Ἀπόλλων
Il,21,479,ἀλλὰ χολωσαμένη Διὸς αἰδοίη παράκοιτις
Il,21,480,νείκεσεν ἰοχέαιραν ὀνειδείοις ἐπέεσσι
Il,21,481,πῶς δὲ σὺ νῦν μέμονας κύον ἀδεὲς ἀντί’ ἐμεῖο
Il,21,482,στήσεσθαι; χαλεπή τοι ἐγὼ μένος ἀντιφέρεσθαι
Il,21,483,τοξοφόρῳ περ ἐούσῃ ἐπεὶ σὲ λέοντα γυναιξὶ
Il,21,484,Ζεὺς θῆκεν καὶ ἔδωκε κατακτάμεν ἥν κ’ἐθέλῃσθα
Il,21,485,ἤτοι βέλτερόν ἐστι κατ’ οὔρεα θῆρας ἐναίρειν
Il,21,486,ἀγροτέρας τ’ἐλάφους ἢ κρείσσοσιν ἶφι μάχεσθαι
Il,21,487,εἰ δ’ἐθέλεις πολέμοιο δαήμεναι ὄφρ’ ἐῢ εἰδῇς
Il,21,488,ὅσσον φερτέρη εἴμ’ ὅτι μοι μένος ἀντιφερίζεις
Il,21,489,ἦ ῥα καὶ ἀμφοτέρας ἐπὶ καρπῷ χεῖρας ἔμαρπτε
Il,21,490,σκαιῇ δεξιτερῇ δ’ἄρ’ ἀπ’ ὤμων αἴνυτο τόξα
Il,21,491,αὐτοῖσιν δ’ἄρ’ ἔθεινε παρ’ οὔατα μειδιόωσα
Il,21,492,ἐντροπαλιζομένην ταχέες δ’ἔκπιπτον ὀϊστοί
Il,21,493,δακρυόεσσα δ’ὕπαιθα θεὰ φύγεν ὥς τε πέλεια
Il,21,494,ἥ ῥά θ’ὑπ’ ἴρηκος κοίλην εἰσέπτατο πέτρην
Il,21,495,χηραμόν οὐδ’ ἄρα τῇ γε ἁλώμεναι αἴσιμον ἦεν
Il,21,496,ὣς ἣ δακρυόεσσα φύγεν λίπε δ’αὐτόθι τόξα
Il,21,497,Λητὼ δὲ προσέειπε διάκτορος ἀργεϊφόντης
Il,21,498,Λητοῖ ἐγὼ δέ τοι οὔ τι μαχήσομαι ἀργαλέον δὲ
Il,21,499,πληκτίζεσθ’ ἀλόχοισι Διὸς νεφεληγερέταο
Il,21,500,ἀλλὰ μάλα πρόφρασσα μετ’ ἀθανάτοισι θεοῖσιν
Il,21,501,εὔχεσθαι ἐμὲ νικῆσαι κρατερῆφι βίηφιν
Il,21,502,ὣς ἄρ’ ἔφη Λητὼ δὲ συναίνυτο καμπύλα τόξα
Il,21,503,πεπτεῶτ’ ἄλλυδις ἄλλα μετὰ στροφάλιγγι κονίης
Il,21,504,ἣ μὲν τόξα λαβοῦσα πάλιν κίε θυγατέρος ἧς
Il,21,505,ἣ δ’ἄρ’ Ὄλυμπον ἵκανε Διὸς ποτὶ χαλκοβατὲς δῶ
Il,21,506,δακρυόεσσα δὲ πατρὸς ἐφέζετο γούνασι κούρη
Il,21,507,ἀμφὶ δ’ἄρ’ ἀμβρόσιος ἑανὸς τρέμε τὴν δὲ προτὶ οἷ
Il,21,508,εἷλε πατὴρ Κρονίδης καὶ ἀνείρετο ἡδὺ γελάσσας
Il,21,509,τίς νύ σε τοιάδ’ ἔρεξε φίλον τέκος Οὐρανιώνων
Il,21,510,μαψιδίως ὡς εἴ τι κακὸν ῥέζουσαν ἐνωπῇ;
Il,21,511,τὸν δ’αὖτε προσέειπεν ἐϋστέφανος κελαδεινή
Il,21,512,σή μ’ἄλοχος στυφέλιξε πάτερ λευκώλενος Ἥρη
Il,21,513,ἐξ ἧς ἀθανάτοισιν ἔρις καὶ νεῖκος ἐφῆπται
Il,21,514,ὣς οἳ μὲν τοιαῦτα πρὸς ἀλλήλους ἀγόρευον
Il,21,515,αὐτὰρ Ἀπόλλων Φοῖβος ἐδύσετο Ἴλιον ἱρήν
Il,21,516,μέμβλετο γάρ οἱ τεῖχος ἐϋδμήτοιο πόληος
Il,21,517,μὴ Δαναοὶ πέρσειαν ὑπὲρ μόρον ἤματι κείνῳ
Il,21,518,οἳ δ’ἄλλοι πρὸς Ὄλυμπον ἴσαν θεοὶ αἰὲν ἐόντες
Il,21,519,οἳ μὲν χωόμενοι οἳ δὲ μέγα κυδιόωντες
Il,21,520,κὰδ δ’ἷζον παρὰ πατρὶ κελαινεφεῖ αὐτὰρ Ἀχιλλεὺς
Il,21,521,Τρῶας ὁμῶς αὐτούς τ’ὄλεκεν καὶ μώνυχας ἵππους
Il,21,522,ὡς δ’ὅτε καπνὸς ἰὼν εἰς οὐρανὸν εὐρὺν ἵκηται
Il,21,523,ἄστεος αἰθομένοιο θεῶν δέ ἑ μῆνις ἀνῆκε
Il,21,524,πᾶσι δ’ἔθηκε πόνον πολλοῖσι δὲ κήδε’ ἐφῆκεν
Il,21,525,ὣς Ἀχιλεὺς Τρώεσσι πόνον καὶ κήδε’ ἔθηκεν
Il,21,526,ἑστήκει δ’ὃ γέρων Πρίαμος θείου ἐπὶ πύργου
Il,21,527,ἐς δ’ἐνόησ’ Ἀχιλῆα πελώριον αὐτὰρ ὑπ’ αὐτοῦ
Il,21,528,Τρῶες ἄφαρ κλονέοντο πεφυζότες οὐδέ τις ἀλκὴ
Il,21,529,γίγνεθ’ ὃ δ’οἰμώξας ἀπὸ πύργου βαῖνε χαμᾶζε
Il,21,530,ὀτρύνων παρὰ τεῖχος ἀγακλειτοὺς πυλαωρούς
Il,21,531,πεπταμένας ἐν χερσὶ πύλας ἔχετ’ εἰς ὅ κε λαοὶ
Il,21,532,ἔλθωσι προτὶ ἄστυ πεφυζότες ἦ γὰρ Ἀχιλλεὺς
Il,21,533,ἐγγὺς ὅδε κλονέων νῦν οἴω λοίγι’ ἔσεσθαι
Il,21,534,αὐτὰρ ἐπεί κ’ἐς τεῖχος ἀναπνεύσωσιν ἀλέντες
Il,21,535,αὖτις ἐπανθέμεναι σανίδας πυκινῶς ἀραρυίας
Il,21,536,δείδια γὰρ μὴ οὖλος ἀνὴρ ἐς τεῖχος ἅληται
Il,21,537,ὣς ἔφαθ’ οἳ δ’ἄνεσάν τε πύλας καὶ ἀπῶσαν ὀχῆας
Il,21,538,αἳ δὲ πετασθεῖσαι τεῦξαν φάος αὐτὰρ Ἀπόλλων
Il,21,539,ἀντίος ἐξέθορε Τρώων ἵνα λοιγὸν ἀλάλκοι
Il,21,540,οἳ δ’ἰθὺς πόλιος καὶ τείχεος ὑψηλοῖο
Il,21,541,δίψῃ καρχαλέοι κεκονιμένοι ἐκ πεδίοιο
Il,21,542,φεῦγον ὃ δὲ σφεδανὸν ἔφεπ’ ἔγχεϊ λύσσα δέ οἱ κῆρ
Il,21,543,αἰὲν ἔχε κρατερή μενέαινε δὲ κῦδος ἀρέσθαι
Il,21,544,ἔνθά κεν ὑψίπυλον Τροίην ἕλον υἷες Ἀχαιῶν
Il,21,545,εἰ μὴ Ἀπόλλων Φοῖβος Ἀγήνορα δῖον ἀνῆκε
Il,21,546,φῶτ’ Ἀντήνορος υἱὸν ἀμύμονά τε κρατερόν τε
Il,21,547,ἐν μέν οἱ κραδίῃ θάρσος βάλε πὰρ δέ οἱ αὐτὸς
Il,21,548,ἔστη ὅπως θανάτοιο βαρείας χεῖρας ἀλάλκοι
Il,21,549,φηγῷ κεκλιμένος κεκάλυπτο δ’ἄρ’ ἠέρι πολλῇ
Il,21,550,αὐτὰρ ὅ γ’ὡς ἐνόησεν Ἀχιλλῆα πτολίπορθον
Il,21,551,ἔστη πολλὰ δέ οἱ κραδίη πόρφυρε μένοντι
Il,21,552,ὀχθήσας δ’ἄρα εἶπε πρὸς ὃν μεγαλήτορα θυμόν
Il,21,553,ὤ μοι ἐγών εἰ μέν κεν ὑπὸ κρατεροῦ Ἀχιλῆος
Il,21,554,φεύγω τῇ περ οἱ ἄλλοι ἀτυζόμενοι κλονέονται
Il,21,555,αἱρήσει με καὶ ὧς καὶ ἀνάλκιδα δειροτομήσει
Il,21,556,εἰ δ’ἂν ἐγὼ τούτους μὲν ὑποκλονέεσθαι ἐάσω
Il,21,557,Πηλεΐδῃ Ἀχιλῆϊ ποσὶν δ’ἀπὸ τείχεος ἄλλῃ
Il,21,558,φεύγω πρὸς πεδίον Ἰλήϊον ὄφρ’ ἂν ἵκωμαι
Il,21,559,Ἴδης τε κνημοὺς κατά τε ῥωπήϊα δύω
Il,21,560,ἑσπέριος δ’ἂν ἔπειτα λοεσσάμενος ποταμοῖο
Il,21,561,ἱδρῶ ἀποψυχθεὶς προτὶ Ἴλιον ἀπονεοίμην
Il,21,562,ἀλλὰ τί ἤ μοι ταῦτα φίλος διελέξατο θυμός;
Il,21,563,μή μ’ἀπαειρόμενον πόλιος πεδίον δὲ νοήσῃ
Il,21,564,καί με μεταΐξας μάρψῃ ταχέεσσι πόδεσσιν
Il,21,565,οὐκέτ’ ἔπειτ’ ἔσται θάνατον καὶ κῆρας ἀλύξαι
Il,21,566,λίην γὰρ κρατερὸς περὶ πάντων ἔστ’ ἀνθρώπων
Il,21,567,εἰ δέ κέ οἱ προπάροιθε πόλεος κατεναντίον ἔλθω
Il,21,568,καὶ γάρ θην τούτῳ τρωτὸς χρὼς ὀξέϊ χαλκῷ
Il,21,569,ἐν δὲ ἴα ψυχή θνητὸν δέ ἕ φασ’ ἄνθρωποι
Il,21,570,ἔμμεναι αὐτάρ οἱ Κρονίδης Ζεὺς κῦδος ὀπάζει
Il,21,571,ὣς εἰπὼν Ἀχιλῆα ἀλεὶς μένεν ἐν δέ οἱ ἦτορ
Il,21,572,ἄλκιμον ὁρμᾶτο πτολεμίζειν ἠδὲ μάχεσθαι
Il,21,573,ἠΰτε πάρδαλις εἶσι βαθείης ἐκ ξυλόχοιο
Il,21,574,ἀνδρὸς θηρητῆρος ἐναντίον οὐδέ τι θυμῷ
Il,21,575,ταρβεῖ οὐδὲ φοβεῖται ἐπεί κεν ὑλαγμὸν ἀκούσῃ
Il,21,576,εἴ περ γὰρ φθάμενός μιν ἢ οὐτάσῃ ἠὲ βάλῃσιν
Il,21,577,ἀλλά τε καὶ περὶ δουρὶ πεπαρμένη οὐκ ἀπολήγει
Il,21,578,ἀλκῆς πρίν γ’ἠὲ ξυμβλήμεναι ἠὲ δαμῆναι
Il,21,579,ὣς Ἀντήνορος υἱὸς ἀγαυοῦ δῖος Ἀγήνωρ
Il,21,580,οὐκ ἔθελεν φεύγειν πρὶν πειρήσαιτ’ Ἀχιλῆος
Il,21,581,ἀλλ’ ὅ γ’ἄρ’ ἀσπίδα μὲν πρόσθ’ ἔσχετο πάντοσ’ ἐΐσην
Il,21,582,ἐγχείῃ δ’αὐτοῖο τιτύσκετο καὶ μέγ’ ἀΰτει
Il,21,583,ἦ δή που μάλ’ ἔολπας ἐνὶ φρεσὶ φαίδιμ’ Ἀχιλλεῦ
Il,21,584,ἤματι τῷδε πόλιν πέρσειν Τρώων ἀγερώχων
Il,21,585,νηπύτι’ ἦ τ’ἔτι πολλὰ τετεύξεται ἄλγε’ ἐπ’ αὐτῇ
Il,21,586,ἐν γάρ οἱ πολέες τε καὶ ἄλκιμοι ἀνέρες εἰμέν
Il,21,587,οἳ καὶ πρόσθε φίλων τοκέων ἀλόχων τε καὶ υἱῶν
Il,21,588,Ἴλιον εἰρυόμεσθα σὺ δ’ἐνθάδε πότμον ἐφέψεις
Il,21,589,ὧδ’ ἔκπαγλος ἐὼν καὶ θαρσαλέος πολεμιστής
Il,21,590,ἦ ῥα καὶ ὀξὺν ἄκοντα βαρείης χειρὸς ἀφῆκε
Il,21,591,καί ῥ’ἔβαλε κνήμην ὑπὸ γούνατος οὐδ’ ἀφάμαρτεν
Il,21,592,ἀμφὶ δέ οἱ κνημὶς νεοτεύκτου κασσιτέροιο
Il,21,593,σμερδαλέον κονάβησε πάλιν δ’ἀπὸ χαλκὸς ὄρουσε
Il,21,594,βλημένου οὐδ’ ἐπέρησε θεοῦ δ’ἠρύκακε δῶρα
Il,21,595,Πηλεΐδης δ’ὁρμήσατ’ Ἀγήνορος ἀντιθέοιο
Il,21,596,δεύτερος οὐδ’ ἔτ’ ἔασεν Ἀπόλλων κῦδος ἀρέσθαι
Il,21,597,ἀλλά μιν ἐξήρπαξε κάλυψε δ’ἄρ’ ἠέρι πολλῇ
Il,21,598,ἡσύχιον δ’ἄρα μιν πολέμου ἔκπεμπε νέεσθαι
Il,21,599,αὐτὰρ ὃ Πηλεΐωνα δόλῳ ἀποέργαθε λαοῦ
Il,21,600,αὐτῷ γὰρ ἑκάεργος Ἀγήνορι πάντα ἐοικὼς
Il,21,601,ἔστη πρόσθε ποδῶν ὃ δ’ἐπέσσυτο ποσσὶ διώκειν
Il,21,602,εἷος ὃ τὸν πεδίοιο διώκετο πυροφόροιο
Il,21,603,τρέψας πὰρ ποταμὸν βαθυδινήεντα Σκάμανδρον
Il,21,604,τυτθὸν ὑπεκπροθέοντα δόλῳ δ’ἄρ’ ἔθελγεν Ἀπόλλων
Il,21,605,ὡς αἰεὶ ἔλποιτο κιχήσεσθαι ποσὶν οἷσι
Il,21,606,τόφρ’ ἄλλοι Τρῶες πεφοβημένοι ἦλθον ὁμίλῳ
Il,21,607,ἀσπάσιοι προτὶ ἄστυ πόλις δ’ἔμπλητο ἀλέντων
Il,21,608,οὐδ’ ἄρα τοί γ’ἔτλαν πόλιος καὶ τείχεος ἐκτὸς
Il,21,609,μεῖναι ἔτ’ ἀλλήλους καὶ γνώμεναι ὅς τε πεφεύγοι
Il,21,610,ὅς τ’ἔθαν’ ἐν πολέμῳ ἀλλ’ ἐσσυμένως ἐσέχυντο
Il,21,611,ἐς πόλιν ὅν τινα τῶν γε πόδες καὶ γοῦνα σαώσαι
Il,22,1,ὣς οἳ μὲν κατὰ ἄστυ πεφυζότες ἠΰτε νεβροὶ
Il,22,2,ἱδρῶ ἀπεψύχοντο πίον τ’ἀκέοντό τε δίψαν
Il,22,3,κεκλιμένοι καλῇσιν ἐπάλξεσιν αὐτὰρ Ἀχαιοὶ
Il,22,4,τείχεος ἆσσον ἴσαν σάκε’ ὤμοισι κλίναντες
Il,22,5,Ἕκτορα δ’αὐτοῦ μεῖναι ὀλοιὴ μοῖρα πέδησεν
Il,22,6,Ἰλίου προπάροιθε πυλάων τε Σκαιάων
Il,22,7,αὐτὰρ Πηλείωνα προσηύδα Φοῖβος Ἀπόλλων
Il,22,8,τίπτέ με Πηλέος υἱὲ ποσὶν ταχέεσσι διώκεις
Il,22,9,αὐτὸς θνητὸς ἐὼν θεὸν ἄμβροτον; οὐδέ νύ πώ με
Il,22,10,ἔγνως ὡς θεός εἰμι σὺ δ’ἀσπερχὲς μενεαίνεις
Il,22,11,ἦ νύ τοι οὔ τι μέλει Τρώων πόνος οὓς ἐφόβησας
Il,22,12,οἳ δή τοι εἰς ἄστυ ἄλεν σὺ δὲ δεῦρο λιάσθης
Il,22,13,οὐ μέν με κτενέεις ἐπεὶ οὔ τοι μόρσιμός εἰμι
Il,22,14,τὸν δὲ μέγ’ ὀχθήσας προσέφη πόδας ὠκὺς Ἀχιλλεύς
Il,22,15,ἔβλαψάς μ’ἑκάεργε θεῶν ὀλοώτατε πάντων
Il,22,16,ἐνθάδε νῦν τρέψας ἀπὸ τείχεος ἦ κ’ἔτι πολλοὶ
Il,22,17,γαῖαν ὀδὰξ εἷλον πρὶν Ἴλιον εἰσαφικέσθαι
Il,22,18,νῦν δ’ἐμὲ μὲν μέγα κῦδος ἀφείλεο τοὺς δὲ σάωσας
Il,22,19,ῥηϊδίως ἐπεὶ οὔ τι τίσιν γ’ἔδεισας ὀπίσσω
Il,22,20,ἦ σ’ἂν τισαίμην εἴ μοι δύναμίς γε παρείη
Il,22,21,ὣς εἰπὼν προτὶ ἄστυ μέγα φρονέων ἐβεβήκει
Il,22,22,σευάμενος ὥς θ’ἵππος ἀεθλοφόρος σὺν ὄχεσφιν
Il,22,23,ὅς ῥά τε ῥεῖα θέῃσι τιταινόμενος πεδίοιο
Il,22,24,ὣς Ἀχιλεὺς λαιψηρὰ πόδας καὶ γούνατ’ ἐνώμα
Il,22,25,τὸν δ’ὃ γέρων Πρίαμος πρῶτος ἴδεν ὀφθαλμοῖσι
Il,22,26,παμφαίνονθ’ ὥς τ’ἀστέρ’ ἐπεσσύμενον πεδίοιο
Il,22,27,ὅς ῥά τ’ὀπώρης εἶσιν ἀρίζηλοι δέ οἱ αὐγαὶ
Il,22,28,φαίνονται πολλοῖσι μετ’ ἀστράσι νυκτὸς ἀμολγῷ
Il,22,29,ὅν τε κύν’ Ὠρίωνος ἐπίκλησιν καλέουσι
Il,22,30,λαμπρότατος μὲν ὅ γ’ἐστί κακὸν δέ τε σῆμα τέτυκται
Il,22,31,καί τε φέρει πολλὸν πυρετὸν δειλοῖσι βροτοῖσιν
Il,22,32,ὣς τοῦ χαλκὸς ἔλαμπε περὶ στήθεσσι θέοντος
Il,22,33,ᾤμωξεν δ’ὃ γέρων κεφαλὴν δ’ὅ γε κόψατο χερσὶν
Il,22,34,ὑψόσ’ ἀνασχόμενος μέγα δ’οἰμώξας ἐγεγώνει
Il,22,35,λισσόμενος φίλον υἱόν ὃ δὲ προπάροιθε πυλάων
Il,22,36,ἑστήκει ἄμοτον μεμαὼς Ἀχιλῆϊ μάχεσθαι
Il,22,37,τὸν δ’ὃ γέρων ἐλεεινὰ προσηύδα χεῖρας ὀρεγνύς
Il,22,38,Ἕκτορ μή μοι μίμνε φίλον τέκος ἀνέρα τοῦτον
Il,22,39,οἶος ἄνευθ’ ἄλλων ἵνα μὴ τάχα πότμον ἐπίσπῃς
Il,22,40,Πηλεΐωνι δαμείς ἐπεὶ ἦ πολὺ φέρτερός ἐστι
Il,22,41,σχέτλιος αἴθε θεοῖσι φίλος τοσσόνδε γένοιτο
Il,22,42,ὅσσον ἐμοί τάχα κέν ἑ κύνες καὶ γῦπες ἔδοιεν
Il,22,43,κείμενον ἦ κέ μοι αἰνὸν ἀπὸ πραπίδων ἄχος ἔλθοι
Il,22,44,ὅς μ’υἱῶν πολλῶν τε καὶ ἐσθλῶν εὖνιν ἔθηκε
Il,22,45,κτείνων καὶ περνὰς νήσων ἔπι τηλεδαπάων
Il,22,46,καὶ γὰρ νῦν δύο παῖδε Λυκάονα καὶ Πολύδωρον
Il,22,47,οὐ δύναμαι ἰδέειν Τρώων εἰς ἄστυ ἀλέντων
Il,22,48,τούς μοι Λαοθόη τέκετο κρείουσα γυναικῶν
Il,22,49,ἀλλ’ εἰ μὲν ζώουσι μετὰ στρατῷ ἦ τ’ἂν ἔπειτα
Il,22,50,χαλκοῦ τε χρυσοῦ τ’ἀπολυσόμεθ’ ἔστι γὰρ ἔνδον
Il,22,51,πολλὰ γὰρ ὤπασε παιδὶ γέρων ὀνομάκλυτος Ἄλτης
Il,22,52,εἰ δ’ἤδη τεθνᾶσι καὶ εἰν Ἀΐδαο δόμοισιν
Il,22,53,ἄλγος ἐμῷ θυμῷ καὶ μητέρι τοὶ τεκόμεσθα
Il,22,54,λαοῖσιν δ’ἄλλοισι μινυνθαδιώτερον ἄλγος
Il,22,55,ἔσσεται ἢν μὴ καὶ σὺ θάνῃς Ἀχιλῆϊ δαμασθείς
Il,22,56,ἀλλ’ εἰσέρχεο τεῖχος ἐμὸν τέκος ὄφρα σαώσῃς
Il,22,57,Τρῶας καὶ Τρῳάς μὴ δὲ μέγα κῦδος ὀρέξῃς
Il,22,58,Πηλεΐδῃ αὐτὸς δὲ φίλης αἰῶνος ἀμερθῇς
Il,22,59,πρὸς δ’ἐμὲ τὸν δύστηνον ἔτι φρονέοντ’ ἐλέησον
Il,22,60,δύσμορον ὅν ῥα πατὴρ Κρονίδης ἐπὶ γήραος οὐδῷ
Il,22,61,αἴσῃ ἐν ἀργαλέῃ φθίσει κακὰ πόλλ’ ἐπιδόντα
Il,22,62,υἷάς τ’ὀλλυμένους ἑλκηθείσας τε θύγατρας
Il,22,63,καὶ θαλάμους κεραϊζομένους καὶ νήπια τέκνα
Il,22,64,βαλλόμενα προτὶ γαίῃ ἐν αἰνῇ δηϊοτῆτι
Il,22,65,ἑλκομένας τε νυοὺς ὀλοῇς ὑπὸ χερσὶν Ἀχαιῶν
Il,22,66,αὐτὸν δ’ἂν πύματόν με κύνες πρώτῃσι θύρῃσιν
Il,22,67,ὠμησταὶ ἐρύουσιν ἐπεί κέ τις ὀξέϊ χαλκῷ
Il,22,68,τύψας ἠὲ βαλὼν ῥεθέων ἐκ θυμὸν ἕληται
Il,22,69,οὓς τρέφον ἐν μεγάροισι τραπεζῆας θυραωρούς
Il,22,70,οἵ κ’ἐμὸν αἷμα πιόντες ἀλύσσοντες περὶ θυμῷ
Il,22,71,κείσοντ’ ἐν προθύροισι νέῳ δέ τε πάντ’ ἐπέοικεν
Il,22,72,ἄρηϊ κταμένῳ δεδαϊγμένῳ ὀξέϊ χαλκῷ
Il,22,73,κεῖσθαι πάντα δὲ καλὰ θανόντι περ ὅττι φανήῃ
Il,22,74,ἀλλ’ ὅτε δὴ πολιόν τε κάρη πολιόν τε γένειον
Il,22,75,αἰδῶ τ’αἰσχύνωσι κύνες κταμένοιο γέροντος
Il,22,76,τοῦτο δὴ οἴκτιστον πέλεται δειλοῖσι βροτοῖσιν
Il,22,77,ἦ ῥ’ὃ γέρων πολιὰς δ’ἄρ’ ἀνὰ τρίχας ἕλκετο χερσὶ
Il,22,78,τίλλων ἐκ κεφαλῆς οὐδ’ Ἕκτορι θυμὸν ἔπειθε
Il,22,79,μήτηρ δ’αὖθ’ ἑτέρωθεν ὀδύρετο δάκρυ χέουσα
Il,22,80,κόλπον ἀνιεμένη ἑτέρηφι δὲ μαζὸν ἀνέσχε
Il,22,81,καί μιν δάκρυ χέουσ’ ἔπεα πτερόεντα προσηύδα
Il,22,82,Ἕκτορ τέκνον ἐμὸν τάδε τ’αἴδεο καί μ’ἐλέησον
Il,22,83,αὐτήν εἴ ποτέ τοι λαθικηδέα μαζὸν ἐπέσχον
Il,22,84,τῶν μνῆσαι φίλε τέκνον ἄμυνε δὲ δήϊον ἄνδρα
Il,22,85,τείχεος ἐντὸς ἐών μὴ δὲ πρόμος ἵστασο τούτῳ
Il,22,86,σχέτλιος εἴ περ γάρ σε κατακτάνῃ οὔ σ’ἔτ’ ἔγωγε
Il,22,87,κλαύσομαι ἐν λεχέεσσι φίλον θάλος ὃν τέκον αὐτή
Il,22,88,οὐδ’ ἄλοχος πολύδωρος ἄνευθε δέ σε μέγα νῶϊν
Il,22,89,Ἀργείων παρὰ νηυσὶ κύνες ταχέες κατέδονται
Il,22,90,ὣς τώ γε κλαίοντε προσαυδήτην φίλον υἱὸν
Il,22,91,πολλὰ λισσομένω οὐδ’ Ἕκτορι θυμὸν ἔπειθον
Il,22,92,ἀλλ’ ὅ γε μίμν’ Ἀχιλῆα πελώριον ἆσσον ἰόντα
Il,22,93,ὡς δὲ δράκων ἐπὶ χειῇ ὀρέστερος ἄνδρα μένῃσι
Il,22,94,βεβρωκὼς κακὰ φάρμακ’ ἔδυ δέ τέ μιν χόλος αἰνός
Il,22,95,σμερδαλέον δὲ δέδορκεν ἑλισσόμενος περὶ χειῇ
Il,22,96,ὣς Ἕκτωρ ἄσβεστον ἔχων μένος οὐχ ὑπεχώρει
Il,22,97,πύργῳ ἔπι προὔχοντι φαεινὴν ἀσπίδ’ ἐρείσας
Il,22,98,ὀχθήσας δ’ἄρα εἶπε πρὸς ὃν μεγαλήτορα θυμόν
Il,22,99,ὤ μοι ἐγών εἰ μέν κε πύλας καὶ τείχεα δύω
Il,22,100,Πουλυδάμας μοι πρῶτος ἐλεγχείην ἀναθήσει
Il,22,101,ὅς μ’ἐκέλευε Τρωσὶ ποτὶ πτόλιν ἡγήσασθαι
Il,22,102,νύχθ’ ὕπο τήνδ’ ὀλοὴν ὅτε τ’ὤρετο δῖος Ἀχιλλεύς
Il,22,103,ἀλλ’ ἐγὼ οὐ πιθόμην ἦ τ’ἂν πολὺ κέρδιον ἦεν
Il,22,104,νῦν δ’ἐπεὶ ὤλεσα λαὸν ἀτασθαλίῃσιν ἐμῇσιν
Il,22,105,αἰδέομαι Τρῶας καὶ Τρῳάδας ἑλκεσιπέπλους
Il,22,106,μή ποτέ τις εἴπῃσι κακώτερος ἄλλος ἐμεῖο
Il,22,107,Ἕκτωρ ἧφι βίηφι πιθήσας ὤλεσε λαόν
Il,22,108,ὣς ἐρέουσιν ἐμοὶ δὲ τότ’ ἂν πολὺ κέρδιον εἴη
Il,22,109,ἄντην ἢ Ἀχιλῆα κατακτείναντα νέεσθαι
Il,22,110,ἠέ κεν αὐτῷ ὀλέσθαι ἐϋκλειῶς πρὸ πόληος
Il,22,111,εἰ δέ κεν ἀσπίδα μὲν καταθείομαι ὀμφαλόεσσαν
Il,22,112,καὶ κόρυθα βριαρήν δόρυ δὲ πρὸς τεῖχος ἐρείσας
Il,22,113,αὐτὸς ἰὼν Ἀχιλῆος ἀμύμονος ἀντίος ἔλθω
Il,22,114,καί οἱ ὑπόσχωμαι Ἑλένην καὶ κτήμαθ’ ἅμ’ αὐτῇ
Il,22,115,πάντα μάλ’ ὅσσά τ’Ἀλέξανδρος κοίλῃς ἐνὶ νηυσὶν
Il,22,116,ἠγάγετο Τροίηνδ’ ἥ τ’ἔπλετο νείκεος ἀρχή
Il,22,117,δωσέμεν Ἀτρεΐδῃσιν ἄγειν ἅμα δ’ἀμφὶς Ἀχαιοῖς
Il,22,118,ἄλλ’ ἀποδάσσεσθαι ὅσα τε πτόλις ἥδε κέκευθε
Il,22,119,Τρωσὶν δ’αὖ μετόπισθε γερούσιον ὅρκον ἕλωμαι
Il,22,120,μή τι κατακρύψειν ἀλλ’ ἄνδιχα πάντα δάσασθαι
Il,22,121,κτῆσιν ὅσην πτολίεθρον ἐπήρατον ἐντὸς ἐέργει
Il,22,122,ἀλλὰ τί ἤ μοι ταῦτα φίλος διελέξατο θυμός;
Il,22,123,μή μιν ἐγὼ μὲν ἵκωμαι ἰών ὃ δέ μ’οὐκ ἐλεήσει
Il,22,124,οὐδέ τί μ’αἰδέσεται κτενέει δέ με γυμνὸν ἐόντα
Il,22,125,αὔτως ὥς τε γυναῖκα ἐπεί κ’ἀπὸ τεύχεα δύω
Il,22,126,οὐ μέν πως νῦν ἔστιν ἀπὸ δρυὸς οὐδ’ ἀπὸ πέτρης
Il,22,127,τῷ ὀαριζέμεναι ἅ τε παρθένος ἠΐθεός τε
Il,22,128,παρθένος ἠΐθεός τ’ὀαρίζετον ἀλλήλοιιν
Il,22,129,βέλτερον αὖτ’ ἔριδι ξυνελαυνέμεν ὅττι τάχιστα
Il,22,130,εἴδομεν ὁπποτέρῳ κεν Ὀλύμπιος εὖχος ὀρέξῃ
Il,22,131,ὣς ὅρμαινε μένων ὃ δέ οἱ σχεδὸν ἦλθεν Ἀχιλλεὺς
Il,22,132,ἶσος Ἐνυαλίῳ κορυθάϊκι πτολεμιστῇ
Il,22,133,σείων Πηλιάδα μελίην κατὰ δεξιὸν ὦμον
Il,22,134,δεινήν ἀμφὶ δὲ χαλκὸς ἐλάμπετο εἴκελος αὐγῇ
Il,22,135,ἢ πυρὸς αἰθομένου ἢ ἠελίου ἀνιόντος
Il,22,136,Ἕκτορα δ’ὡς ἐνόησεν ἕλε τρόμος οὐδ’ ἄρ’ ἔτ’ ἔτλη
Il,22,137,αὖθι μένειν ὀπίσω δὲ πύλας λίπε βῆ δὲ φοβηθείς
Il,22,138,Πηλεΐδης δ’ἐπόρουσε ποσὶ κραιπνοῖσι πεποιθώς
Il,22,139,ἠΰτε κίρκος ὄρεσφιν ἐλαφρότατος πετεηνῶν
Il,22,140,ῥηϊδίως οἴμησε μετὰ τρήρωνα πέλειαν
Il,22,141,ἣ δέ θ’ὕπαιθα φοβεῖται ὃ δ’ἐγγύθεν ὀξὺ λεληκὼς
Il,22,142,ταρφέ’ ἐπαΐσσει ἑλέειν τέ ἑ θυμὸς ἀνώγει
Il,22,143,ὣς ἄρ’ ὅ γ’ἐμμεμαὼς ἰθὺς πέτετο τρέσε δ’Ἕκτωρ
Il,22,144,τεῖχος ὕπο Τρώων λαιψηρὰ δὲ γούνατ’ ἐνώμα
Il,22,145,οἳ δὲ παρὰ σκοπιὴν καὶ ἐρινεὸν ἠνεμόεντα
Il,22,146,τείχεος αἰὲν ὑπ’ ἐκ κατ’ ἀμαξιτὸν ἐσσεύοντο
Il,22,147,κρουνὼ δ’ἵκανον καλλιρρόω ἔνθα δὲ πηγαὶ
Il,22,148,δοιαὶ ἀναΐσσουσι Σκαμάνδρου δινήεντος
Il,22,149,ἣ μὲν γάρ θ’ὕδατι λιαρῷ ῥέει ἀμφὶ δὲ καπνὸς
Il,22,150,γίγνεται ἐξ αὐτῆς ὡς εἰ πυρὸς αἰθομένοιο
Il,22,151,ἣ δ’ἑτέρη θέρεϊ προρέει ἐϊκυῖα χαλάζῃ
Il,22,152,ἢ χιόνι ψυχρῇ ἢ ἐξ ὕδατος κρυστάλλῳ
Il,22,153,ἔνθα δ’ἐπ’ αὐτάων πλυνοὶ εὐρέες ἐγγὺς ἔασι
Il,22,154,καλοὶ λαΐνεοι ὅθι εἵματα σιγαλόεντα
Il,22,155,πλύνεσκον Τρώων ἄλοχοι καλαί τε θύγατρες
Il,22,156,τὸ πρὶν ἐπ’ εἰρήνης πρὶν ἐλθεῖν υἷας Ἀχαιῶν
Il,22,157,τῇ ῥα παραδραμέτην φεύγων ὃ δ’ὄπισθε διώκων
Il,22,158,πρόσθε μὲν ἐσθλὸς ἔφευγε δίωκε δέ μιν μέγ’ ἀμείνων
Il,22,159,καρπαλίμως ἐπεὶ οὐχ ἱερήϊον οὐδὲ βοείην
Il,22,160,ἀρνύσθην ἅ τε ποσσὶν ἀέθλια γίγνεται ἀνδρῶν
Il,22,161,ἀλλὰ περὶ ψυχῆς θέον Ἕκτορος ἱπποδάμοιο
Il,22,162,ὡς δ’ὅτ’ ἀεθλοφόροι περὶ τέρματα μώνυχες ἵπποι
Il,22,163,ῥίμφα μάλα τρωχῶσι τὸ δὲ μέγα κεῖται ἄεθλον
Il,22,164,ἢ τρίπος ἠὲ γυνὴ ἀνδρὸς κατατεθνηῶτος
Il,22,165,ὣς τὼ τρὶς Πριάμοιο πόλιν πέρι δινηθήτην
Il,22,166,καρπαλίμοισι πόδεσσι θεοὶ δ’ἐς πάντες ὁρῶντο
Il,22,167,τοῖσι δὲ μύθων ἦρχε πατὴρ ἀνδρῶν τε θεῶν τε
Il,22,168,ὢ πόποι ἦ φίλον ἄνδρα διωκόμενον περὶ τεῖχος
Il,22,169,ὀφθαλμοῖσιν ὁρῶμαι ἐμὸν δ’ὀλοφύρεται ἦτορ
Il,22,170,Ἕκτορος ὅς μοι πολλὰ βοῶν ἐπὶ μηρί’ ἔκηεν
Il,22,171,Ἴδης ἐν κορυφῇσι πολυπτύχου ἄλλοτε δ’αὖτε
Il,22,172,ἐν πόλει ἀκροτάτῃ νῦν αὖτέ ἑ δῖος Ἀχιλλεὺς
Il,22,173,ἄστυ πέρι Πριάμοιο ποσὶν ταχέεσσι διώκει
Il,22,174,ἀλλ’ ἄγετε φράζεσθε θεοὶ καὶ μητιάασθε
Il,22,175,ἠέ μιν ἐκ θανάτοιο σαώσομεν ἦέ μιν ἤδη
Il,22,176,Πηλεΐδῃ Ἀχιλῆϊ δαμάσσομεν ἐσθλὸν ἐόντα
Il,22,177,τὸν δ’αὖτε προσέειπε θεὰ γλαυκῶπις Ἀθήνη
Il,22,178,ὦ πάτερ ἀργικέραυνε κελαινεφὲς οἷον ἔειπες
Il,22,179,ἄνδρα θνητὸν ἐόντα πάλαι πεπρωμένον αἴσῃ
Il,22,180,ἂψ ἐθέλεις θανάτοιο δυσηχέος ἐξαναλῦσαι;
Il,22,181,ἔρδ’ ἀτὰρ οὔ τοι πάντες ἐπαινέομεν θεοὶ ἄλλοι
Il,22,182,τὴν δ’ἀπαμειβόμενος προσέφη νεφεληγερέτα Ζεύς
Il,22,183,θάρσει Τριτογένεια φίλον τέκος οὔ νύ τι θυμῷ
Il,22,184,πρόφρονι μυθέομαι ἐθέλω δέ τοι ἤπιος εἶναι
Il,22,185,ἔρξον ὅπῃ δή τοι νόος ἔπλετο μὴ δ’ἔτ’ ἐρώει
Il,22,186,ὣς εἰπὼν ὄτρυνε πάρος μεμαυῖαν Ἀθήνην
Il,22,187,βῆ δὲ κατ’ Οὐλύμποιο καρήνων ἀΐξασα
Il,22,188,Ἕκτορα δ’ἀσπερχὲς κλονέων ἔφεπ’ ὠκὺς Ἀχιλλεύς
Il,22,189,ὡς δ’ὅτε νεβρὸν ὄρεσφι κύων ἐλάφοιο δίηται
Il,22,190,ὄρσας ἐξ εὐνῆς διά τ’ἄγκεα καὶ διὰ βήσσας
Il,22,191,τὸν δ’εἴ πέρ τε λάθῃσι καταπτήξας ὑπὸ θάμνῳ
Il,22,192,ἀλλά τ’ἀνιχνεύων θέει ἔμπεδον ὄφρά κεν εὕρῃ
Il,22,193,ὣς Ἕκτωρ οὐ λῆθε ποδώκεα Πηλεΐωνα
Il,22,194,ὁσσάκι δ’ὁρμήσειε πυλάων Δαρδανιάων
Il,22,195,ἀντίον ἀΐξασθαι ἐϋδμήτους ὑπὸ πύργους
Il,22,196,εἴ πως οἷ καθύπερθεν ἀλάλκοιεν βελέεσσι
Il,22,197,τοσσάκι μιν προπάροιθεν ἀποστρέψασκε παραφθὰς
Il,22,198,πρὸς πεδίον αὐτὸς δὲ ποτὶ πτόλιος πέτετ’ αἰεί
Il,22,199,ὡς δ’ἐν ὀνείρῳ οὐ δύναται φεύγοντα διώκειν
Il,22,200,οὔτ’ ἄρ’ ὃ τὸν δύναται ὑποφεύγειν οὔθ’ ὃ διώκειν
Il,22,201,ὣς ὃ τὸν οὐ δύνατο μάρψαι ποσίν οὐδ’ ὃς ἀλύξαι
Il,22,202,πῶς δέ κεν Ἕκτωρ κῆρας ὑπεξέφυγεν θανάτοιο
Il,22,203,εἰ μή οἱ πύματόν τε καὶ ὕστατον ἤντετ’ Ἀπόλλων
Il,22,204,ἐγγύθεν ὅς οἱ ἐπῶρσε μένος λαιψηρά τε γοῦνα;
Il,22,205,λαοῖσιν δ’ἀνένευε καρήατι δῖος Ἀχιλλεύς
Il,22,206,οὐδ’ ἔα ἱέμεναι ἐπὶ Ἕκτορι πικρὰ βέλεμνα
Il,22,207,μή τις κῦδος ἄροιτο βαλών ὃ δὲ δεύτερος ἔλθοι
Il,22,208,ἀλλ’ ὅτε δὴ τὸ τέταρτον ἐπὶ κρουνοὺς ἀφίκοντο
Il,22,209,καὶ τότε δὴ χρύσεια πατὴρ ἐτίταινε τάλαντα
Il,22,210,ἐν δ’ἐτίθει δύο κῆρε τανηλεγέος θανάτοιο
Il,22,211,τὴν μὲν Ἀχιλλῆος τὴν δ’Ἕκτορος ἱπποδάμοιο
Il,22,212,ἕλκε δὲ μέσσα λαβών ῥέπε δ’Ἕκτορος αἴσιμον ἦμαρ
Il,22,213,ᾤχετο δ’εἰς Ἀΐδαο λίπεν δέ ἑ Φοῖβος Ἀπόλλων
Il,22,214,Πηλεΐωνα δ’ἵκανε θεὰ γλαυκῶπις Ἀθήνη
Il,22,215,ἀγχοῦ δ’ἱσταμένη ἔπεα πτερόεντα προσηύδα
Il,22,216,νῦν δὴ νῶι ἔολπα Διῒ φίλε φαίδιμ’ Ἀχιλλεῦ
Il,22,217,οἴσεσθαι μέγα κῦδος Ἀχαιοῖσι προτὶ νῆας
Il,22,218,Ἕκτορα δῃώσαντε μάχης ἄατόν περ ἐόντα
Il,22,219,οὔ οἱ νῦν ἔτι γ’ἔστι πεφυγμένον ἄμμε γενέσθαι
Il,22,220,οὐδ’ εἴ κεν μάλα πολλὰ πάθοι ἑκάεργος Ἀπόλλων
Il,22,221,προπροκυλινδόμενος πατρὸς Διὸς αἰγιόχοιο
Il,22,222,ἀλλὰ σὺ μὲν νῦν στῆθι καὶ ἄμπνυε τόνδε δ’ἐγώ τοι
Il,22,223,οἰχομένη πεπιθήσω ἐναντίβιον μαχέσασθαι
Il,22,224,ὣς φάτ’ Ἀθηναίη ὃ δ’ἐπείθετο χαῖρε δὲ θυμῷ
Il,22,225,στῆ δ’ἄρ’ ἐπὶ μελίης χαλκογλώχινος ἐρεισθείς
Il,22,226,ἣ δ’ἄρα τὸν μὲν ἔλειπε κιχήσατο δ’Ἕκτορα δῖον
Il,22,227,Δηϊφόβῳ ἐϊκυῖα δέμας καὶ ἀτειρέα φωνήν
Il,22,228,ἀγχοῦ δ’ἱσταμένη ἔπεα πτερόεντα προσηύδα
Il,22,229,ἠθεῖ’ ἦ μάλα δή σε βιάζεται ὠκὺς Ἀχιλλεὺς
Il,22,230,ἄστυ πέρι Πριάμοιο ποσὶν ταχέεσσι διώκων
Il,22,231,ἀλλ’ ἄγε δὴ στέωμεν καὶ ἀλεξώμεσθα μένοντες
Il,22,232,τὴν δ’αὖτε προσέειπε μέγας κορυθαίολος Ἕκτωρ
Il,22,233,Δηΐφοβ’ ἦ μέν μοι τὸ πάρος πολὺ φίλτατος ἦσθα
Il,22,234,γνωτῶν οὓς Ἑκάβη ἠδὲ Πρίαμος τέκε παῖδας
Il,22,235,νῦν δ’ἔτι καὶ μᾶλλον νοέω φρεσὶ τιμήσασθαι
Il,22,236,ὃς ἔτλης ἐμεῦ εἵνεκ’ ἐπεὶ ἴδες ὀφθαλμοῖσι
Il,22,237,τείχεος ἐξελθεῖν ἄλλοι δ’ἔντοσθε μένουσι
Il,22,238,τὸν δ’αὖτε προσέειπε θεὰ γλαυκῶπις Ἀθήνη
Il,22,239,ἠθεῖ’ ἦ μὲν πολλὰ πατὴρ καὶ πότνια μήτηρ
Il,22,240,λίσσονθ’ ἑξείης γουνούμενοι ἀμφὶ δ’ἑταῖροι
Il,22,241,αὖθι μένειν τοῖον γὰρ ὑποτρομέουσιν ἅπαντες
Il,22,242,ἀλλ’ ἐμὸς ἔνδοθι θυμὸς ἐτείρετο πένθεϊ λυγρῷ
Il,22,243,νῦν δ’ἰθὺς μεμαῶτε μαχώμεθα μὴ δέ τι δούρων
Il,22,244,ἔστω φειδωλή ἵνα εἴδομεν εἴ κεν Ἀχιλλεὺς
Il,22,245,νῶϊ κατακτείνας ἔναρα βροτόεντα φέρηται
Il,22,246,νῆας ἔπι γλαφυράς ἦ κεν σῷ δουρὶ δαμήῃ
Il,22,247,ὣς φαμένη καὶ κερδοσύνῃ ἡγήσατ’ Ἀθήνη
Il,22,248,οἳ δ’ὅτε δὴ σχεδὸν ἦσαν ἐπ’ ἀλλήλοισιν ἰόντες
Il,22,249,τὸν πρότερος προσέειπε μέγας κορυθαίολος Ἕκτωρ
Il,22,250,οὔ σ’ἔτι Πηλέος υἱὲ φοβήσομαι ὡς τὸ πάρος περ
Il,22,251,τρὶς περὶ ἄστυ μέγα Πριάμου δίον οὐδέ ποτ’ ἔτλην
Il,22,252,μεῖναι ἐπερχόμενον νῦν αὖτέ με θυμὸς ἀνῆκε
Il,22,253,στήμεναι ἀντία σεῖο ἕλοιμί κεν ἤ κεν ἁλοίην
Il,22,254,ἀλλ’ ἄγε δεῦρο θεοὺς ἐπιδώμεθα τοὶ γὰρ ἄριστοι
Il,22,255,μάρτυροι ἔσσονται καὶ ἐπίσκοποι ἁρμονιάων
Il,22,256,οὐ γὰρ ἐγώ σ’ἔκπαγλον ἀεικιῶ αἴ κεν ἐμοὶ Ζεὺς
Il,22,257,δώῃ καμμονίην σὴν δὲ ψυχὴν ἀφέλωμαι
Il,22,258,ἀλλ’ ἐπεὶ ἄρ κέ σε συλήσω κλυτὰ τεύχε’ Ἀχιλλεῦ
Il,22,259,νεκρὸν Ἀχαιοῖσιν δώσω πάλιν ὣς δὲ σὺ ῥέζειν
Il,22,260,τὸν δ’ἄρ’ ὑπόδρα ἰδὼν προσέφη πόδας ὠκὺς Ἀχιλλεύς
Il,22,261,Ἕκτορ μή μοι ἄλαστε συνημοσύνας ἀγόρευε
Il,22,262,ὡς οὐκ ἔστι λέουσι καὶ ἀνδράσιν ὅρκια πιστά
Il,22,263,οὐδὲ λύκοι τε καὶ ἄρνες ὁμόφρονα θυμὸν ἔχουσιν
Il,22,264,ἀλλὰ κακὰ φρονέουσι διαμπερὲς ἀλλήλοισιν
Il,22,265,ὣς οὐκ ἔστ’ ἐμὲ καὶ σὲ φιλήμεναι οὐδέ τι νῶϊν
Il,22,266,ὅρκια ἔσσονται πρίν γ’ἢ ἕτερόν γε πεσόντα
Il,22,267,αἵματος ἆσαι Ἄρηα ταλαύρινον πολεμιστήν
Il,22,268,παντοίης ἀρετῆς μιμνήσκεο νῦν σε μάλα χρὴ
Il,22,269,αἰχμητήν τ’ἔμεναι καὶ θαρσαλέον πολεμιστήν
Il,22,270,οὔ τοι ἔτ’ ἔσθ’ ὑπάλυξις ἄφαρ δέ σε Παλλὰς Ἀθήνη
Il,22,271,ἔγχει ἐμῷ δαμάᾳ νῦν δ’ἀθρόα πάντ’ ἀποτίσεις
Il,22,272,κήδε’ ἐμῶν ἑτάρων οὓς ἔκτανες ἔγχεϊ θύων
Il,22,273,ἦ ῥα καὶ ἀμπεπαλὼν προΐει δολιχόσκιον ἔγχος
Il,22,274,καὶ τὸ μὲν ἄντα ἰδὼν ἠλεύατο φαίδιμος Ἕκτωρ
Il,22,275,ἕζετο γὰρ προϊδών τὸ δ’ὑπέρπτατο χάλκεον ἔγχος
Il,22,276,ἐν γαίῃ δ’ἐπάγη ἀνὰ δ’ἥρπασε Παλλὰς Ἀθήνη
Il,22,277,ἂψ δ’Ἀχιλῆϊ δίδου λάθε δ’Ἕκτορα ποιμένα λαῶν
Il,22,278,Ἕκτωρ δὲ προσέειπεν ἀμύμονα Πηλεΐωνα
Il,22,279,ἤμβροτες οὐδ’ ἄρα πώ τι θεοῖς ἐπιείκελ’ Ἀχιλλεῦ
Il,22,280,ἐκ Διὸς ἠείδης τὸν ἐμὸν μόρον ἦ τοι ἔφης γε
Il,22,281,ἀλλά τις ἀρτιεπὴς καὶ ἐπίκλοπος ἔπλεο μύθων
Il,22,282,ὄφρά σ’ὑποδείσας μένεος ἀλκῆς τε λάθωμαι
Il,22,283,οὐ μέν μοι φεύγοντι μεταφρένῳ ἐν δόρυ πήξεις
Il,22,284,ἀλλ’ ἰθὺς μεμαῶτι διὰ στήθεσφιν ἔλασσον
Il,22,285,εἴ τοι ἔδωκε θεός νῦν αὖτ’ ἐμὸν ἔγχος ἄλευαι
Il,22,286,χάλκεον ὡς δή μιν σῷ ἐν χροῒ πᾶν κομίσαιο
Il,22,287,καί κεν ἐλαφρότερος πόλεμος Τρώεσσι γένοιτο
Il,22,288,σεῖο καταφθιμένοιο σὺ γάρ σφισι πῆμα μέγιστον
Il,22,289,ἦ ῥα καὶ ἀμπεπαλὼν προΐει δολιχόσκιον ἔγχος
Il,22,290,καὶ βάλε Πηλεΐδαο μέσον σάκος οὐδ’ ἀφάμαρτε
Il,22,291,τῆλε δ’ἀπεπλάγχθη σάκεος δόρυ χώσατο δ’Ἕκτωρ
Il,22,292,ὅττί ῥά οἱ βέλος ὠκὺ ἐτώσιον ἔκφυγε χειρός
Il,22,293,στῆ δὲ κατηφήσας οὐδ’ ἄλλ’ ἔχε μείλινον ἔγχος
Il,22,294,Δηΐφοβον δ’ἐκάλει λευκάσπιδα μακρὸν ἀΰσας
Il,22,295,ᾔτεέ μιν δόρυ μακρόν ὃ δ’οὔ τί οἱ ἐγγύθεν ἦεν
Il,22,296,Ἕκτωρ δ’ἔγνω ᾗσιν ἐνὶ φρεσὶ φώνησέν τε
Il,22,297,ὢ πόποι ἦ μάλα δή με θεοὶ θάνατον δὲ κάλεσσαν
Il,22,298,Δηΐφοβον γὰρ ἔγωγ’ ἐφάμην ἥρωα παρεῖναι
Il,22,299,ἀλλ’ ὃ μὲν ἐν τείχει ἐμὲ δ’ἐξαπάτησεν Ἀθήνη
Il,22,300,νῦν δὲ δὴ ἐγγύθι μοι θάνατος κακός οὐδ’ ἔτ’ ἄνευθεν
Il,22,301,οὐδ’ ἀλέη ἦ γάρ ῥα πάλαι τό γε φίλτερον ἦεν
Il,22,302,Ζηνί τε καὶ Διὸς υἷι ἑκηβόλῳ οἵ με πάρος γε
Il,22,303,πρόφρονες εἰρύατο νῦν αὖτέ με μοῖρα κιχάνει
Il,22,304,μὴ μὰν ἀσπουδί γε καὶ ἀκλειῶς ἀπολοίμην
Il,22,305,ἀλλὰ μέγα ῥέξας τι καὶ ἐσσομένοισι πυθέσθαι
Il,22,306,ὣς ἄρα φωνήσας εἰρύσσατο φάσγανον ὀξύ
Il,22,307,τό οἱ ὑπὸ λαπάρην τέτατο μέγα τε στιβαρόν τε
Il,22,308,οἴμησεν δὲ ἀλεὶς ὥς τ’αἰετὸς ὑψιπετήεις
Il,22,309,ὅς τ’εἶσιν πεδίον δὲ διὰ νεφέων ἐρεβεννῶν
Il,22,310,ἁρπάξων ἢ ἄρν’ ἀμαλὴν ἤ πτῶκα λαγωόν
Il,22,311,ὣς Ἕκτωρ οἴμησε τινάσσων φάσγανον ὀξύ
Il,22,312,ὁρμήθη δ’Ἀχιλεύς μένεος δ’ἐμπλήσατο θυμὸν
Il,22,313,ἀγρίου πρόσθεν δὲ σάκος στέρνοιο κάλυψε
Il,22,314,καλὸν δαιδάλεον κόρυθι δ’ἐπένευε φαεινῇ
Il,22,315,τετραφάλῳ καλαὶ δὲ περισσείοντο ἔθειραι
Il,22,316,χρύσεαι ἃς Ἥφαιστος ἵει λόφον ἀμφὶ θαμειάς
Il,22,317,οἷος δ’ἀστὴρ εἶσι μετ’ ἀστράσι νυκτὸς ἀμολγῷ
Il,22,318,ἕσπερος ὃς κάλλιστος ἐν οὐρανῷ ἵσταται ἀστήρ
Il,22,319,ὣς αἰχμῆς ἀπέλαμπ’ εὐήκεος ἣν ἄρ’ Ἀχιλλεὺς
Il,22,320,πάλλεν δεξιτερῇ φρονέων κακὸν Ἕκτορι δίῳ
Il,22,321,εἰσορόων χρόα καλόν ὅπῃ εἴξειε μάλιστα
Il,22,322,τοῦ δὲ καὶ ἄλλο τόσον μὲν ἔχε χρόα χάλκεα τεύχεα
Il,22,323,καλά τὰ Πατρόκλοιο βίην ἐνάριξε κατακτάς
Il,22,324,φαίνετο δ’ᾗ κληῖδες ἀπ’ ὤμων αὐχέν’ ἔχουσι
Il,22,325,λαυκανίην ἵνα τε ψυχῆς ὤκιστος ὄλεθρος
Il,22,326,τῇ ῥ’ἐπὶ οἷ μεμαῶτ’ ἔλασ’ ἔγχεϊ δῖος Ἀχιλλεύς
Il,22,327,ἀντικρὺ δ’ἁπαλοῖο δι’ αὐχένος ἤλυθ’ ἀκωκή
Il,22,328,οὐδ’ ἄρ’ ἀπ’ ἀσφάραγον μελίη τάμε χαλκοβάρεια
Il,22,329,ὄφρά τί μιν προτιείποι ἀμειβόμενος ἐπέεσσιν
Il,22,330,ἤριπε δ’ἐν κονίῃς ὃ δ’ἐπεύξατο δῖος Ἀχιλλεύς
Il,22,331,Ἕκτορ ἀτάρ που ἔφης Πατροκλῆ’ ἐξεναρίζων
Il,22,332,σῶς ἔσσεσθ’ ἐμὲ δ’οὐδὲν ὀπίζεο νόσφιν ἐόντα
Il,22,333,νήπιε τοῖο δ’ἄνευθεν ἀοσσητὴρ μέγ’ ἀμείνων
Il,22,334,νηυσὶν ἔπι γλαφυρῇσιν ἐγὼ μετόπισθε λελείμμην
Il,22,335,ὅς τοι γούνατ’ ἔλυσα σὲ μὲν κύνες ἠδ’ οἰωνοὶ
Il,22,336,ἑλκήσουσ’ ἀϊκῶς τὸν δὲ κτεριοῦσιν Ἀχαιοί
Il,22,337,τὸν δ’ὀλιγοδρανέων προσέφη κορυθαίολος Ἕκτωρ
Il,22,338,λίσσομ’ ὑπὲρ ψυχῆς καὶ γούνων σῶν τε τοκήων
Il,22,339,μή με ἔα παρὰ νηυσὶ κύνας καταδάψαι Ἀχαιῶν
Il,22,340,ἀλλὰ σὺ μὲν χαλκόν τε ἅλις χρυσόν τε δέδεξο
Il,22,341,δῶρα τά τοι δώσουσι πατὴρ καὶ πότνια μήτηρ
Il,22,342,σῶμα δὲ οἴκαδ’ ἐμὸν δόμεναι πάλιν ὄφρα πυρός με
Il,22,343,Τρῶες καὶ Τρώων ἄλοχοι λελάχωσι θανόντα
Il,22,344,τὸν δ’ἄρ’ ὑπόδρα ἰδὼν προσέφη πόδας ὠκὺς Ἀχιλλεὺς
Il,22,345,μή με κύον γούνων γουνάζεο μὴ δὲ τοκήων
Il,22,346,αἲ γάρ πως αὐτόν με μένος καὶ θυμὸς ἀνήη
Il,22,347,ὤμ’ ἀποταμνόμενον κρέα ἔδμεναι οἷα ἔοργας
Il,22,348,ὡς οὐκ ἔσθ’ ὃς σῆς γε κύνας κεφαλῆς ἀπαλάλκοι
Il,22,349,οὐδ’ εἴ κεν δεκάκις τε καὶ εἰκοσινήριτ’ ἄποινα
Il,22,350,στήσωσ’ ἐνθάδ’ ἄγοντες ὑπόσχωνται δὲ καὶ ἄλλα
Il,22,351,οὐδ’ εἴ κέν σ’αὐτὸν χρυσῷ ἐρύσασθαι ἀνώγοι
Il,22,352,Δαρδανίδης Πρίαμος οὐδ’ ὧς σέ γε πότνια μήτηρ
Il,22,353,ἐνθεμένη λεχέεσσι γοήσεται ὃν τέκεν αὐτή
Il,22,354,ἀλλὰ κύνες τε καὶ οἰωνοὶ κατὰ πάντα δάσονται
Il,22,355,τὸν δὲ καταθνῄσκων προσέφη κορυθαίολος Ἕκτωρ
Il,22,356,ἦ σ’εὖ γιγνώσκων προτιόσσομαι οὐδ’ ἄρ’ ἔμελλον
Il,22,357,πείσειν ἦ γὰρ σοί γε σιδήρεος ἐν φρεσὶ θυμός
Il,22,358,φράζεο νῦν μή τοί τι θεῶν μήνιμα γένωμαι
Il,22,359,ἤματι τῷ ὅτε κέν σε Πάρις καὶ Φοῖβος Ἀπόλλων
Il,22,360,ἐσθλὸν ἐόντ’ ὀλέσωσιν ἐνὶ Σκαιῇσι πύλῃσιν
Il,22,361,ὣς ἄρα μιν εἰπόντα τέλος θανάτοιο κάλυψε
Il,22,362,ψυχὴ δ’ἐκ ῥεθέων πταμένη Ἄϊδος δὲ βεβήκει
Il,22,363,ὃν πότμον γοόωσα λιποῦσ’ ἀνδροτῆτα καὶ ἥβην
Il,22,364,τὸν καὶ τεθνηῶτα προσηύδα δῖος Ἀχιλλεύς
Il,22,365,τέθναθι κῆρα δ’ἐγὼ τότε δέξομαι ὁππότε κεν δὴ
Il,22,366,Ζεὺς ἐθέλῃ τελέσαι ἠδ’ ἀθάνατοι θεοὶ ἄλλοι
Il,22,367,ἦ ῥα καὶ ἐκ νεκροῖο ἐρύσσατο χάλκεον ἔγχος
Il,22,368,καὶ τό γ’ἄνευθεν ἔθηχ’ ὃ δ’ἀπ’ ὤμων τεύχε’ ἐσύλα
Il,22,369,αἱματόεντ’ ἄλλοι δὲ περίδραμον υἷες Ἀχαιῶν
Il,22,370,οἳ καὶ θηήσαντο φυὴν καὶ εἶδος ἀγητὸν
Il,22,371,Ἕκτορος οὐδ’ ἄρα οἵ τις ἀνουτητί γε παρέστη
Il,22,372,ὧδε δέ τις εἴπεσκεν ἰδὼν ἐς πλησίον ἄλλον
Il,22,373,ὢ πόποι ἦ μάλα δὴ μαλακώτερος ἀμφαφάασθαι
Il,22,374,Ἕκτωρ ἢ ὅτε νῆας ἐνέπρησεν πυρὶ κηλέῳ
Il,22,375,ὣς ἄρα τις εἴπεσκε καὶ οὐτήσασκε παραστάς
Il,22,376,τὸν δ’ἐπεὶ ἐξενάριξε ποδάρκης δῖος Ἀχιλλεύς
Il,22,377,στὰς ἐν Ἀχαιοῖσιν ἔπεα πτερόεντ’ ἀγόρευεν
Il,22,378,ὦ φίλοι Ἀργείων ἡγήτορες ἠδὲ μέδοντες
Il,22,379,ἢ πεὶ δὴ τόνδ’ ἄνδρα θεοὶ δαμάσασθαι ἔδωκαν
Il,22,380,ὃς κακὰ πόλλ’ ἔρρεξεν ὅσ’ οὐ σύμπαντες οἱ ἄλλοι
Il,22,381,εἰ δ’ἄγετ’ ἀμφὶ πόλιν σὺν τεύχεσι πειρηθῶμεν
Il,22,382,ὄφρά κ’ἔτι γνῶμεν Τρώων νόον ὅν τιν’ ἔχουσιν
Il,22,383,ἢ καταλείψουσιν πόλιν ἄκρην τοῦδε πεσόντος
Il,22,384,ἦε μένειν μεμάασι καὶ Ἕκτορος οὐκέτ’ ἐόντος
Il,22,385,ἀλλὰ τί ἤ μοι ταῦτα φίλος διελέξατο θυμός;
Il,22,386,κεῖται πὰρ νήεσσι νέκυς ἄκλαυτος ἄθαπτος
Il,22,387,Πάτροκλος τοῦ δ’οὐκ  ἐπιλήσομαι ὄφρ’ ἂν ἔγωγε
Il,22,388,ζωοῖσιν μετέω καί μοι φίλα γούνατ’ ὀρώρῃ
Il,22,389,εἰ δὲ θανόντων περ καταλήθοντ’ εἰν Ἀΐδαο
Il,22,390,αὐτὰρ ἐγὼ καὶ κεῖθι φίλου μεμνήσομ’ ἑταίρου
Il,22,391,νῦν δ’ἄγ’ ἀείδοντες παιήονα κοῦροι Ἀχαιῶν
Il,22,392,νηυσὶν ἔπι γλαφυρῇσι νεώμεθα τόνδε δ’ἄγωμεν
Il,22,393,ἠράμεθα μέγα κῦδος ἐπέφνομεν Ἕκτορα δῖον
Il,22,394,ᾧ Τρῶες κατὰ ἄστυ θεῷ ὣς εὐχετόωντο
Il,22,395,ἦ ῥα καὶ Ἕκτορα δῖον ἀεικέα μήδετο ἔργα
Il,22,396,ἀμφοτέρων μετόπισθε ποδῶν τέτρηνε τένοντε
Il,22,397,ἐς σφυρὸν ἐκ πτέρνης βοέους δ’ἐξῆπτεν ἱμάντας
Il,22,398,ἐκ δίφροιο δ’ἔδησε κάρη δ’ἕλκεσθαι ἔασεν
Il,22,399,ἐς δίφρον δ’ἀναβὰς ἀνά τε κλυτὰ τεύχε’ ἀείρας
Il,22,400,μάστιξέν ῥ’ἐλάαν τὼ δ’οὐκ ἀέκοντε πετέσθην
Il,22,401,τοῦ δ’ἦν ἑλκομένοιο κονίσαλος ἀμφὶ δὲ χαῖται
Il,22,402,κυάνεαι πίτναντο κάρη δ’ἅπαν ἐν κονίῃσι
Il,22,403,κεῖτο πάρος χαρίεν τότε δὲ Ζεὺς δυσμενέεσσι
Il,22,404,δῶκεν ἀεικίσσασθαι ἑῇ ἐν πατρίδι γαίῃ
Il,22,405,ὣς τοῦ μὲν κεκόνιτο κάρη ἅπαν ἣ δέ νυ μήτηρ
Il,22,406,τίλλε κόμην ἀπὸ δὲ λιπαρὴν ἔρριψε καλύπτρην
Il,22,407,τηλόσε κώκυσεν δὲ μάλα μέγα παῖδ’ ἐσιδοῦσα
Il,22,408,ᾤμωξεν δ’ἐλεεινὰ πατὴρ φίλος ἀμφὶ δὲ λαοὶ
Il,22,409,κωκυτῷ τ’εἴχοντο καὶ οἰμωγῇ κατὰ ἄστυ
Il,22,410,τῷ δὲ μάλιστ’ ἄρ’ ἔην ἐναλίγκιον ὡς εἰ ἅπασα
Il,22,411,Ἴλιος ὀφρυόεσσα πυρὶ σμύχοιτο κατ’ ἄκρης
Il,22,412,λαοὶ μέν ῥα γέροντα μόγις ἔχον ἀσχαλόωντα
Il,22,413,ἐξελθεῖν μεμαῶτα πυλάων Δαρδανιάων
Il,22,414,πάντας δ’ἐλλιτάνευε κυλινδόμενος κατὰ κόπρον
Il,22,415,ἐξονομακλήδην ὀνομάζων ἄνδρα ἕκαστον
Il,22,416,σχέσθε φίλοι καί μ’οἶον ἐάσατε κηδόμενοί περ
Il,22,417,ἐξελθόντα πόληος ἱκέσθ’ ἐπὶ νῆας Ἀχαιῶν
Il,22,418,λίσσωμ’ ἀνέρα τοῦτον ἀτάσθαλον ὀβριμοεργόν
Il,22,419,ἤν πως ἡλικίην αἰδέσσεται ἠδ’ ἐλεήσῃ
Il,22,420,γῆρας καὶ δέ νυ τῷ γε πατὴρ τοιόσδε τέτυκται
Il,22,421,Πηλεύς ὅς μιν ἔτικτε καὶ ἔτρεφε πῆμα γενέσθαι
Il,22,422,Τρωσί μάλιστα δ’ἐμοὶ περὶ πάντων ἄλγε’ ἔθηκε
Il,22,423,τόσσους γάρ μοι παῖδας ἀπέκτανε τηλεθάοντας
Il,22,424,τῶν πάντων οὐ τόσσον ὀδύρομαι ἀχνύμενός περ
Il,22,425,ὡς ἑνός οὗ μ’ἄχος ὀξὺ κατοίσεται Ἄϊδος εἴσω
Il,22,426,Ἕκτορος ὡς ὄφελεν θανέειν ἐν χερσὶν ἐμῇσι
Il,22,427,τώ κε κορεσσάμεθα κλαίοντέ τε μυρομένω τε
Il,22,428,μήτηρ θ’ἥ μιν ἔτικτε δυσάμμορος ἠδ’ ἐγὼαὐτός
Il,22,429,ὣς ἔφατο κλαίων ἐπὶ δὲ στενάχοντο πολῖται
Il,22,430,Τρῳῇσιν δ’Ἑκάβη ἁδινοῦ ἐξῆρχε γόοιο
Il,22,431,τέκνον ἐγὼ δειλή τί νυ βείομαι αἰνὰ παθοῦσα
Il,22,432,σεῦ ἀποτεθνηῶτος; ὅ μοι νύκτάς τε καὶ ἦμαρ
Il,22,433,εὐχωλὴ κατὰ ἄστυ πελέσκεο πᾶσί τ’ὄνειαρ
Il,22,434,Τρωσί τε καὶ Τρῳῇσι κατὰ πτόλιν οἵ σε θεὸν ὣς
Il,22,435,δειδέχατ’ ἦ γὰρ καί σφι μάλα μέγα κῦδος ἔησθα
Il,22,436,ζωὸς ἐών νῦν αὖ θάνατος καὶ μοῖρα κιχάνει
Il,22,437,ὣς ἔφατο κλαίουσ’ ἄλοχος δ’οὔ πώ τι πέπυστο
Il,22,438,Ἕκτορος οὐ γάρ οἵ τις ἐτήτυμος ἄγγελος ἐλθὼν
Il,22,439,ἤγγειλ’ ὅττί ῥά οἱ πόσις ἔκτοθι μίμνε πυλάων
Il,22,440,ἀλλ’ ἥ γ’ἱστὸν ὕφαινε μυχῷ δόμου ὑψηλοῖο
Il,22,441,δίπλακα πορφυρέην ἐν δὲ θρόνα ποικίλ’ ἔπασσε
Il,22,442,κέκλετο δ’ἀμφιπόλοισιν ἐϋπλοκάμοις κατὰ δῶμα
Il,22,443,ἀμφὶ πυρὶ στῆσαι τρίποδα μέγαν ὄφρα πέλοιτο
Il,22,444,Ἕκτορι θερμὰ λοετρὰ μάχης ἐκ νοστήσαντι
Il,22,445,νηπίη οὐδ’ ἐνόησεν ὅ μιν μάλα τῆλε λοετρῶν
Il,22,446,χερσὶν Ἀχιλλῆος δάμασε γλαυκῶπις Ἀθήνη
Il,22,447,κωκυτοῦ δ’ἤκουσε καὶ οἰμωγῆς ἀπὸ πύργου
Il,22,448,τῆς δ’ἐλελίχθη γυῖα χαμαὶ δέ οἱ ἔκπεσε κερκίς
Il,22,449,ἣ δ’αὖτις δμῳῇσιν ἐϋπλοκάμοισι μετηύδα
Il,22,450,δεῦτε δύω μοι ἕπεσθον ἴδωμ’ ὅτιν’ ἔργα τέτυκται
Il,22,451,αἰδοίης ἑκυρῆς ὀπὸς ἔκλυον ἐν δ’ἐμοὶ αὐτῇ
Il,22,452,στήθεσι πάλλεται ἦτορ ἀνὰ στόμα νέρθε δὲ γοῦνα
Il,22,453,πήγνυται ἐγγὺς δή τι κακὸν Πριάμοιο τέκεσσιν
Il,22,454,αἲ γὰρ ἀπ’ οὔατος εἴη ἐμεῦ ἔπος ἀλλὰ μάλ’ αἰνῶς
Il,22,455,δείδω μὴ δή μοι θρασὺν Ἕκτορα δῖος Ἀχιλλεὺς
Il,22,456,μοῦνον ἀποτμήξας πόλιος πεδίον δὲ δίηται
Il,22,457,καὶ δή μιν καταπαύσῃ ἀγηνορίης ἀλεγεινῆς
Il,22,458,ἥ μιν ἔχεσκ’ ἐπεὶ οὔ ποτ’ ἐνὶ πληθυῖ μένεν ἀνδρῶν
Il,22,459,ἀλλὰ πολὺ προθέεσκε τὸ ὃν μένος οὐδενὶ εἴκων
Il,22,460,ὣς φαμένη μεγάροιο διέσσυτο μαινάδι ἴση
Il,22,461,παλλομένη κραδίην ἅμα δ’ἀμφίπολοι κίον αὐτῇ
Il,22,462,αὐτὰρ ἐπεὶ πύργόν τε καὶ ἀνδρῶν ἷξεν ὅμιλον
Il,22,463,ἔστη παπτήνασ’ ἐπὶ τείχεϊ τὸν δὲ νόησεν
Il,22,464,ἑλκόμενον πρόσθεν πόλιος ταχέες δέ μιν ἵπποι
Il,22,465,ἕλκον ἀκηδέστως κοίλας ἐπὶ νῆας Ἀχαιῶν
Il,22,466,τὴν δὲ κατ’ ὀφθαλμῶν ἐρεβεννὴ νὺξ ἐκάλυψεν
Il,22,467,ἤριπε δ’ἐξοπίσω ἀπὸ δὲ ψυχὴν ἐκάπυσσε
Il,22,468,τῆλε δ’ἀπὸ κρατὸς βάλε δέσματα σιγαλόεντα
Il,22,469,ἄμπυκα κεκρύφαλόν τε ἰδὲ πλεκτὴν ἀναδέσμην
Il,22,470,κρήδεμνόν θ’ὅ ῥά οἱ δῶκε χρυσῆ Ἀφροδίτη
Il,22,471,ἤματι τῷ ὅτε μιν κορυθαίολος ἠγάγεθ’ Ἕκτωρ
Il,22,472,ἐκ δόμου Ἠετίωνος ἐπεὶ πόρε μυρία ἕδνα
Il,22,473,ἀμφὶ δέ μιν γαλόῳ τε καὶ εἰνατέρες ἅλις ἔσταν
Il,22,474,αἵ ἑ μετὰ σφίσιν εἶχον ἀτυζομένην ἀπολέσθαι
Il,22,475,ἣ δ’ἐπεὶ οὖν ἔμπνυτο καὶ ἐς φρένα θυμὸς ἀγέρθη
Il,22,476,ἀμβλήδην γοόωσα μετὰ Τρῳῇσιν ἔειπεν
Il,22,477,Ἕκτορ ἐγὼ δύστηνος ἰῇ ἄρα γεινόμεθ’ αἴσῃ
Il,22,478,ἀμφότεροι σὺ μὲν ἐν Τροίῃ Πριάμου κατὰ δῶμα
Il,22,479,αὐτὰρ ἐγὼ Θήβῃσιν ὑπὸ Πλάκῳ ὑληέσσῃ
Il,22,480,ἐν δόμῳ Ἠετίωνος ὅ μ’ἔτρεφε τυτθὸν ἐοῦσαν
Il,22,481,δύσμορος αἰνόμορον ὡς μὴ ὤφελλε τεκέσθαι
Il,22,482,νῦν δὲ σὺ μὲν Ἀΐδαο δόμους ὑπὸ κεύθεσι γαίης
Il,22,483,ἔρχεαι αὐτὰρ ἐμὲ στυγερῷ ἐνὶ πένθεϊ λείπεις
Il,22,484,χήρην ἐν μεγάροισι πάϊς δ’ἔτι νήπιος αὔτως
Il,22,485,ὃν τέκομεν σύ τ’ἐγώ τε δυσάμμοροι οὔτε σὺ τούτῳ
Il,22,486,ἔσσεαι Ἕκτορ ὄνειαρ ἐπεὶ θάνες οὔτε σοὶ οὗτος
Il,22,487,ἤν περ γὰρ πόλεμόν γε φύγῃ πολύδακρυν Ἀχαιῶν
Il,22,488,αἰεί τοι τούτῳ γε πόνος καὶ κήδε’ ὀπίσσω
Il,22,489,ἔσσοντ’ ἄλλοι γάρ οἱ ἀπουρίσσουσιν ἀρούρας
Il,22,490,ἦμαρ δ’ὀρφανικὸν παναφήλικα παῖδα τίθησι
Il,22,491,πάντα δ’ὑπεμνήμυκε δεδάκρυνται δὲ παρειαί
Il,22,492,δευόμενος δέ τ’ἄνεισι πάϊς ἐς πατρὸς ἑταίρους
Il,22,493,ἄλλον μὲν χλαίνης ἐρύων ἄλλον δὲ χιτῶνος
Il,22,494,τῶν δ’ἐλεησάντων κοτύλην τις τυτθὸν ἐπέσχε
Il,22,495,χείλεα μέν τ’ἐδίην’ ὑπερῴην δ’οὐκ ἐδίηνε
Il,22,496,τὸν δὲ καὶ ἀμφιθαλὴς ἐκ δαιτύος ἐστυφέλιξε
Il,22,497,χερσὶν πεπλήγων καὶ ὀνειδείοισιν ἐνίσσων
Il,22,498,ἔρρ’ οὕτως οὐ σός γε πατὴρ μεταδαίνυται ἡμῖν
Il,22,499,δακρυόεις δέ τ’ἄνεισι πάϊς ἐς μητέρα χήρην
Il,22,500,Ἀστυάναξ ὃς πρὶν μὲν ἑοῦ ἐπὶ γούνασι πατρὸς
Il,22,501,μυελὸν οἶον ἔδεσκε καὶ οἰῶν πίονα δημόν
Il,22,502,αὐτὰρ ὅθ’ ὕπνος ἕλοι παύσαιτό τε νηπιαχεύων
Il,22,503,εὕδεσκ’ ἐν λέκτροισιν ἐν ἀγκαλίδεσσι τιθήνης
Il,22,504,εὐνῇ ἔνι μαλακῇ θαλέων ἐμπλησάμενος κῆρ
Il,22,505,νῦν δ’ἂν πολλὰ πάθῃσι φίλου ἀπὸ πατρὸς ἁμαρτὼν
Il,22,506,Ἀστυάναξ ὃν Τρῶες ἐπίκλησιν καλέουσιν
Il,22,507,οἶος γάρ σφιν ἔρυσο πύλας καὶ τείχεα μακρά
Il,22,508,νῦν δὲ σὲ μὲν παρὰ νηυσὶ κορωνίσι νόσφι τοκήων
Il,22,509,αἰόλαι εὐλαὶ ἔδονται ἐπεί κε κύνες κορέσωνται
Il,22,510,γυμνόν ἀτάρ τοι εἵματ’ ἐνὶ μεγάροισι κέονται
Il,22,511,λεπτά τε καὶ χαρίεντα τετυγμένα χερσὶ γυναικῶν
Il,22,512,ἀλλ’ ἤτοι τάδε πάντα καταφλέξω πυρὶ κηλέῳ
Il,22,513,οὐδὲν σοί γ’ὄφελος ἐπεὶ οὐκ ἐγκείσεαι αὐτοῖς
Il,22,514,ἀλλὰ πρὸς Τρώων καὶ Τρωϊάδων κλέος εἶναι
Il,22,515,ὣς ἔφατο κλαίουσ’ ἐπὶ δὲ στενάχοντο γυναῖκες
Il,23,1,ὣς οἳ μὲν στενάχοντο κατὰ πτόλιν αὐτὰρ Ἀχαιοὶ
Il,23,2,ἦ ἐ πεὶ δὴ νῆας τε καὶ Ἑλλήσποντον ἵκοντο
Il,23,3,οἳ μὲν ἄρ’ ἐσκίδναντο ἑὴν ἐπὶ νῆα ἕκαστος
Il,23,4,Μυρμιδόνας δ’οὐκ εἴα ἀ ποσκίδνασθαι Ἀχιλλεύς
Il,23,5,ἀλλ’ ὅ γε οἷς ἑτάροισι φιλοπτολέμοισι μετηύδα
Il,23,6,Μυρμιδόνες ταχύπωλοι ἐμοὶ ἐρίηρες ἑταῖροι
Il,23,7,μὴ δή πω ὑπ’ ὄχεσφι λυώμεθα μώνυχας ἵππους
Il,23,8,ἀλλ’ αὐτοῖς ἵπποισι καὶ ἅρμασιν ἆσσον ἰόντες
Il,23,9,Πάτροκλον κλαίωμεν ὃ γὰρ γέρας ἐστὶ θανόντων
Il,23,10,αὐτὰρ ἐπεί κ’ὀλοοῖο τεταρπώμεσθα γόοιο
Il,23,11,ἵππους λυσάμενοι δορπήσομεν ἐνθάδε πάντες
Il,23,12,ὣς ἔφαθ’ οἳ δ’ᾤμωξαν ἀολλέες ἦρχε δ’Ἀχιλλεύς
Il,23,13,οἳ δὲ τρὶς περὶ νεκρὸν ἐΰτριχας ἤλασαν ἵππους
Il,23,14,μυρόμενοι μετὰ δέ σφι Θέτις γόου ἵμερον ὦρσε
Il,23,15,δεύοντο ψάμαθοι δεύοντο δὲ τεύχεα φωτῶν
Il,23,16,δάκρυσι τοῖον γὰρ πόθεον μήστωρα φόβοιο
Il,23,17,τοῖσι δὲ Πηλεΐδης ἁδινοῦ ἐξῆρχε γόοιο
Il,23,18,χεῖρας ἐπ’ ἀνδροφόνους θέμενος στήθεσσιν ἑταίρου
Il,23,19,χαῖρέ μοι ὦ Πάτροκλε καὶ εἰν Ἀΐδαο δόμοισι
Il,23,20,πάντα γὰρ ἤδη τοι τελέω τὰ πάροιθεν ὑπέστην
Il,23,21,Ἕκτορα δεῦρ’ ἐρύσας δώσειν κυσὶν ὠμὰ δάσασθαι
Il,23,22,δώδεκα δὲ προπάροιθε πυρῆς ἀποδειροτομήσειν
Il,23,23,Τρώων ἀγλαὰ τέκνα σέθεν κταμένοιο χολωθείς
Il,23,24,ἦ ῥα καὶ Ἕκτορα δῖον ἀεικέα μήδετο ἔργα
Il,23,25,πρηνέα πὰρ λεχέεσσι Μενοιτιάδαο τανύσσας
Il,23,26,ἐν κονίῃς οἳ δ’ἔντε’ ἀφωπλίζοντο ἕκαστος
Il,23,27,χάλκεα μαρμαίροντα λύον δ’ὑψηχέας ἵππους
Il,23,28,κὰδ δ’ἷζον παρὰ νηῒ ποδώκεος Αἰακίδαο
Il,23,29,μυρίοι αὐτὰρ ὃ τοῖσι τάφον μενοεικέα δαίνυ
Il,23,30,πολλοὶ μὲν βόες ἀργοὶ ὀρέχθεον ἀμφὶ σιδήρῳ
Il,23,31,σφαζόμενοι πολλοὶ δ’ὄϊες καὶ μηκάδες αἶγες
Il,23,32,πολλοὶ δ’ἀργιόδοντες ὕες θαλέθοντες ἀλοιφῇ
Il,23,33,εὑόμενοι τανύοντο διὰ φλογὸς Ἡφαίστοιο
Il,23,34,πάντῃ δ’ἀμφὶ νέκυν κοτυλήρυτον ἔρρεεν αἷμα
Il,23,35,αὐτὰρ τόν γε ἄνακτα ποδώκεα Πηλεΐωνα
Il,23,36,εἰς Ἀγαμέμνονα δῖον ἄγον βασιλῆες Ἀχαιῶν
Il,23,37,σπουδῇ παρπεπιθόντες ἑταίρου χωόμενον κῆρ
Il,23,38,οἳ δ’ὅτε δὴ κλισίην Ἀγαμέμνονος ἷξον ἰόντες
Il,23,39,αὐτίκα κηρύκεσσι λιγυφθόγγοισι κέλευσαν
Il,23,40,ἀμφὶ πυρὶ στῆσαι τρίποδα μέγαν εἰ πεπίθοιεν
Il,23,41,Πηλεΐδην λούσασθαι ἄπο βρότον αἱματόεντα
Il,23,42,αὐτὰρ ὅ γ’ἠρνεῖτο στερεῶς ἐπὶ δ’ὅρκον ὄμοσσεν
Il,23,43,οὐ μὰ Ζῆν’ ὅς τίς τε θεῶν ὕπατος καὶ ἄριστος
Il,23,44,οὐ θέμις ἐστὶ λοετρὰ καρήατος ἆσσον ἱκέσθαι
Il,23,45,πρίν γ’ἐνὶ Πάτροκλον θέμεναι πυρὶ σῆμά τε χεῦαι
Il,23,46,κείρασθαί τε κόμην ἐπεὶ οὔ μ’ἔτι δεύτερον ὧδε
Il,23,47,ἵξετ’ ἄχος κραδίην ὄφρα ζωοῖσι μετείω
Il,23,48,ἀλλ’ ἤτοι νῦν μὲν στυγερῇ πειθώμεθα δαιτί
Il,23,49,ἠῶθεν δ’ὄτρυνον ἄναξ ἀνδρῶν Ἀγάμεμνον
Il,23,50,ὕλην τ’ἀξέμεναι παρά τε σχεῖν ὅσσ’ ἐπιεικὲς
Il,23,51,νεκρὸν ἔχοντα νέεσθαι ὑπὸ ζόφον ἠερόεντα
Il,23,52,ὄφρ’ ἤτοι τοῦτον μὲν ἐπιφλέγῃ ἀκάματον πῦρ
Il,23,53,θᾶσσον ἀπ’ ὀφθαλμῶν λαοὶ δ’ἐπὶ ἔργα τράπωνται
Il,23,54,ὣς ἔφαθ’ οἳ δ’ἄρα τοῦ μάλα μὲν κλύον ἠδὲ πίθοντο
Il,23,55,ἐσσυμένως δ’ἄρα δόρπον ἐφοπλίσσαντες ἕκαστοι
Il,23,56,δαίνυντ’ οὐδέ τι θυμὸς ἐδεύετο δαιτὸς ἐΐσης
Il,23,57,αὐτὰρ ἐπεὶ πόσιος καὶ ἐδητύος ἐξ ἔρον ἕντο
Il,23,58,οἳ μὲν κακκείοντες ἔβαν κλισίην δὲ ἕκαστος
Il,23,59,Πηλεΐδης δ’ἐπὶ θινὶ πολυφλοίσβοιο θαλάσσης
Il,23,60,κεῖτο βαρὺ στενάχων πολέσιν μετὰ Μυρμιδόνεσσιν
Il,23,61,ἐν καθαρῷ ὅθι κύματ’ ἐπ’ ἠϊόνος κλύζεσκον
Il,23,62,εὖτε τὸν ὕπνος ἔμαρπτε λύων μελεδήματα θυμοῦ
Il,23,63,νήδυμος ἀμφιχυθείς μάλα γὰρ κάμε φαίδιμα γυῖα
Il,23,64,Ἕκτορ’ ἐπαΐσσων προτὶ Ἴλιον ἠνεμόεσσαν
Il,23,65,ἦλθε δ’ἐπὶ ψυχὴ Πατροκλῆος δειλοῖο
Il,23,66,πάντ’ αὐτῷ μέγεθός τε καὶ ὄμματα κάλ’ ἐϊκυῖα
Il,23,67,καὶ φωνήν καὶ τοῖα περὶ χροῒ εἵματα ἕστο
Il,23,68,στῆ δ’ἄρ’ ὑπὲρ κεφαλῆς καί μιν πρὸς μῦθον ἔειπεν
Il,23,69,εὕδεις αὐτὰρ ἐμεῖο λελασμένος ἔπλευ Ἀχιλλεῦ
Il,23,70,οὐ μέν μευ ζώοντος ἀκήδεις ἀλλὰ θανόντος
Il,23,71,θάπτέ με ὅττι τάχιστα πύλας Ἀΐδαο περήσω
Il,23,72,τῆλέ με εἴργουσι ψυχαὶ εἴδωλα καμόντων
Il,23,73,οὐδέ μέ πω μίσγεσθαι ὑπὲρ ποταμοῖο ἐῶσιν
Il,23,74,ἀλλ’ αὔτως ἀλάλημαι ἀν’ εὐρυπυλὲς Ἄϊδος δῶ
Il,23,75,καί μοι δὸς τὴν χεῖρ’ ὀλοφύρομαι οὐ γὰρ ἔτ’ αὖτις
Il,23,76,νίσομαι ἐξ Ἀΐδαο ἐπήν με πυρὸς λελάχητε
Il,23,77,οὐ μὲν γὰρ ζωοί γε φίλων ἀπάνευθεν ἑταίρων
Il,23,78,βουλὰς ἑζόμενοι βουλεύσομεν ἀλλ’ ἐμὲ μὲν κὴρ
Il,23,79,ἀμφέχανε στυγερή ἥ περ λάχε γιγνόμενόν περ
Il,23,80,καὶ δὲ σοὶ αὐτῷ μοῖρα θεοῖς ἐπιείκελ’ Ἀχιλλεῦ
Il,23,81,τείχει ὕπο Τρώων εὐηφενέων ἀπολέσθαι
Il,23,82,ἄλλο δέ τοι ἐρέω καὶ ἐφήσομαι αἴ κε πίθηαι
Il,23,83,μὴ ἐμὰ σῶν ἀπάνευθε τιθήμεναι ὀστέ’ Ἀχιλλεῦ
Il,23,84,ἀλλ’ ὁμοῦ ὡς ἐτράφημεν ἐν ὑμετέροισι δόμοισιν
Il,23,85,εὖτέ με τυτθὸν ἐόντα Μενοίτιος ἐξ Ὀπόεντος
Il,23,86,ἤγαγεν ὑμέτερόνδ’ ἀνδροκτασίης ὕπο λυγρῆς
Il,23,87,ἤματι τῷ ὅτε παῖδα κατέκτανον Ἀμφιδάμαντος
Il,23,88,νήπιος οὐκ ἐθέλων ἀμφ’ ἀστραγάλοισι χολωθείς
Il,23,89,ἔνθά με δεξάμενος ἐν δώμασιν ἱππότα Πηλεὺς
Il,23,90,ἔτραφέ τ’ἐνδυκέως καὶ σὸν θεράποντ’ ὀνόμηνεν
Il,23,91,ὣς δὲ καὶ ὀστέα νῶϊν ὁμὴ σορὸς ἀμφικαλύπτοι
Il,23,92,χρύσεος ἀμφιφορεύς τόν τοι πόρε πότνια μήτηρ
Il,23,93,τὸν δ’ἀπαμειβόμενος προσέφη πόδας ὠκὺς Ἀχιλλεύς
Il,23,94,τίπτέ μοι ἠθείη κεφαλὴ δεῦρ’ εἰλήλουθας
Il,23,95,καί μοι ταῦτα ἕκαστ’ ἐπιτέλλεαι; αὐτὰρ ἐγώ τοι
Il,23,96,πάντα μάλ’ ἐκτελέω καὶ πείσομαι ὡς σὺ κελεύεις
Il,23,97,ἀλλά μοι ἆσσον στῆθι μίνυνθά περ ἀμφιβαλόντε
Il,23,98,ἀλλήλους ὀλοοῖο τεταρπώμεσθα γόοιο
Il,23,99,ὣς ἄρα φωνήσας ὠρέξατο χερσὶ φίλῃσιν
Il,23,100,οὐδ’ ἔλαβε ψυχὴ δὲ κατὰ χθονὸς ἠΰτε καπνὸς
Il,23,101,ᾤχετο τετριγυῖα ταφὼν δ’ἀνόρουσεν Ἀχιλλεὺς
Il,23,102,χερσί τε συμπλατάγησεν ἔπος δ’ὀλοφυδνὸν ἔειπεν
Il,23,103,ὢ πόποι ἦ ῥά τίς ἐστι καὶ εἰν Ἀΐδαο δόμοισι
Il,23,104,ψυχὴ καὶ εἴδωλον ἀτὰρ φρένες οὐκ ἔνι πάμπαν
Il,23,105,παννυχίη γάρ μοι Πατροκλῆος δειλοῖο
Il,23,106,ψυχὴ ἐφεστήκει γοόωσά τε μυρομένη τε
Il,23,107,καί μοι ἕκαστ’ ἐπέτελλεν ἔϊκτο δὲ θέσκελον αὐτῷ
Il,23,108,ὣς φάτο τοῖσι δὲ πᾶσιν ὑφ’ ἵμερον ὦρσε γόοιο
Il,23,109,μυρομένοισι δὲ τοῖσι φάνη ῥοδοδάκτυλος Ἠὼς
Il,23,110,ἀμφὶ νέκυν ἐλεεινόν ἀτὰρ κρείων Ἀγαμέμνων
Il,23,111,οὐρῆάς τ’ὄτρυνε καὶ ἀνέρας ἀξέμεν ὕλην
Il,23,112,πάντοθεν ἐκ κλισιῶν ἐπὶ δ’ἀνὴρ ἐσθλὸς ὀρώρει
Il,23,113,Μηριόνης θεράπων ἀγαπήνορος Ἰδομενῆος
Il,23,114,οἳ δ’ἴσαν ὑλοτόμους πελέκεας ἐν χερσὶν ἔχοντες
Il,23,115,σειράς τ’εὐπλέκτους πρὸ δ’ἄρ’ οὐρῆες κίον αὐτῶν
Il,23,116,πολλὰ δ’ἄναντα κάταντα πάραντά τε δόχμιά τ’ἦλθον
Il,23,117,ἀλλ’ ὅτε δὴ κνημοὺς προσέβαν πολυπίδακος Ἴδης
Il,23,118,αὐτίκ’ ἄρα δρῦς ὑψικόμους ταναήκεϊ χαλκῷ
Il,23,119,τάμνον ἐπειγόμενοι ταὶ δὲ μεγάλα κτυπέουσαι
Il,23,120,πῖπτον τὰς μὲν ἔπειτα διαπλήσσοντες Ἀχαιοὶ
Il,23,121,ἔκδεον ἡμιόνων ταὶ δὲ χθόνα ποσσὶ δατεῦντο
Il,23,122,ἐλδόμεναι πεδίοιο διὰ ῥωπήϊα πυκνά
Il,23,123,πάντες δ’ὑλοτόμοι φιτροὺς φέρον ὡς γὰρ ἀνώγει
Il,23,124,Μηριόνης θεράπων ἀγαπήνορος Ἰδομενῆος
Il,23,125,κὰδ δ’ἄρ’ ἐπ’ ἀκτῆς βάλλον ἐπισχερώ ἔνθ’ ἄρ’ Ἀχιλλεὺς
Il,23,126,φράσσατο Πατρόκλῳ μέγα ἠρίον ἠδὲ οἷ αὐτῷ
Il,23,127,αὐτὰρ ἐπεὶ πάντῃ παρακάββαλον ἄσπετον ὕλην
Il,23,128,ἥατ’ ἄρ’ αὖθι μένοντες ἀολλέες αὐτὰρ Ἀχιλλεὺς
Il,23,129,αὐτίκα Μυρμιδόνεσσι φιλοπτολέμοισι κέλευσε
Il,23,130,χαλκὸν ζώννυσθαι ζεῦξαι δ’ὑπ’ ὄχεσφιν ἕκαστον
Il,23,131,ἵππους οἳ δ’ὄρνυντο καὶ ἐν τεύχεσσιν ἔδυνον
Il,23,132,ἂν δ’ἔβαν ἐν δίφροισι παραιβάται ἡνίοχοί τε
Il,23,133,πρόσθε μὲν ἱππῆες μετὰ δὲ νέφος εἵπετο πεζῶν
Il,23,134,μυρίοι ἐν δὲ μέσοισι φέρον Πάτροκλον ἑταῖροι
Il,23,135,θριξὶ δὲ πάντα νέκυν καταείνυσαν ἃς ἐπέβαλλον
Il,23,136,κειρόμενοι ὄπιθεν δὲ κάρη ἔχε δῖος Ἀχιλλεὺς
Il,23,137,ἀχνύμενος ἕταρον γὰρ ἀμύμονα πέμπ’ Ἄϊδος δέ
Il,23,138,οἳ δ’ὅτε χῶρον ἵκανον ὅθί σφισι πέφραδ’ Ἀχιλλεὺς
Il,23,139,κάτθεσαν αἶψα δέ οἱ μενοεικέα νήεον ὕλην
Il,23,140,ἔνθ’ αὖτ’ ἄλλ’ ἐνόησε ποδάρκης δῖος Ἀχιλλεύς
Il,23,141,στὰς ἀπάνευθε πυρῆς ξανθὴν ἀπεκείρατο χαίτην
Il,23,142,τήν ῥα Σπερχειῷ ποταμῷ τρέφε τηλεθόωσαν
Il,23,143,ὀχθήσας δ’ἄρα εἶπεν ἰδὼν ἐπὶ οἴνοπα πόντον
Il,23,144,Σπερχεί’ ἄλλως σοί γε πατὴρ ἠρήσατο Πηλεὺς
Il,23,145,κεῖσέ με νοστήσαντα φίλην ἐς πατρίδα γαῖαν
Il,23,146,σοί τε κόμην κερέειν ῥέξειν θ’ἱερὴν ἑκατόμβην
Il,23,147,πεντήκοντα δ’ἔνορχα παρ’ αὐτόθι μῆλ’ ἱερεύσειν
Il,23,148,ἐς πηγάς ὅθι τοι τέμενος βωμός τε θυήεις
Il,23,149,ὣς ἠρᾶθ’ ὃ γέρων σὺ δέ οἱ νόον οὐκ ἐτέλεσσας
Il,23,150,νῦν δ’ἐπεὶ οὐ νέομαί γε φίλην ἐς πατρίδα γαῖαν
Il,23,151,Πατρόκλῳ ἥρωϊ κόμην ὀπάσαιμι φέρεσθαι
Il,23,152,ὣς εἰπὼν ἐν χερσὶ κόμην ἑτάροιο φίλοιο
Il,23,153,θῆκεν τοῖσι δὲ πᾶσιν ὑφ’ ἵμερον ὦρσε γόοιο
Il,23,154,καί νύ κ’ὀδυρομένοισιν ἔδυ φάος ἠελίοιο
Il,23,155,εἰ μὴ Ἀχιλλεὺς αἶψ’ Ἀγαμέμνονι εἶπε παραστάς
Il,23,156,Ἀτρεΐδη σοὶ γάρ τε μάλιστά γε λαὸς Ἀχαιῶν
Il,23,157,πείσονται μύθοισι γόοιο μὲν ἔστι καὶ ἆσαι
Il,23,158,νῦν δ’ἀπὸ πυρκαϊῆς σκέδασον καὶ δεῖπνον ἄνωχθι
Il,23,159,ὅπλεσθαι τάδε δ’ἀμφὶ πονησόμεθ’ οἷσι μάλιστα
Il,23,160,κήδεός ἐστι νέκυς παρὰ δ’οἵ τ’ἀγοὶ ἄμμι μενόντων
Il,23,161,αὐτὰρ ἐπεὶ τό γ’ἄκουσεν ἄναξ ἀνδρῶν Ἀγαμέμνων
Il,23,162,αὐτίκα λαὸν μὲν σκέδασεν κατὰ νῆας ἐΐσας
Il,23,163,κηδεμόνες δὲ παρ’ αὖθι μένον καὶ νήεον ὕλην
Il,23,164,ποίησαν δὲ πυρὴν ἑκατόμπεδον ἔνθα καὶ ἔνθα
Il,23,165,ἐν δὲ πυρῇ ὑπάτῃ νεκρὸν θέσαν ἀχνύμενοι κῆρ
Il,23,166,πολλὰ δὲ ἴφια μῆλα καὶ εἰλίποδας ἕλικας βοῦς
Il,23,167,πρόσθε πυρῆς ἔδερόν τε καὶ ἄμφεπον ἐκ δ’ἄρα πάντων
Il,23,168,δημὸν ἑλὼν ἐκάλυψε νέκυν μεγάθυμος Ἀχιλλεὺς
Il,23,169,ἐς πόδας ἐκ κεφαλῆς περὶ δὲ δρατὰ σώματα νήει
Il,23,170,ἐν δ’ἐτίθει μέλιτος καὶ ἀλείφατος ἀμφιφορῆας
Il,23,171,πρὸς λέχεα κλίνων πίσυρας δ’ἐριαύχενας ἵππους
Il,23,172,ἐσσυμένως ἐνέβαλλε πυρῇ μεγάλα στεναχίζων
Il,23,173,ἐννέα τῷ γε ἄνακτι τραπεζῆες κύνες ἦσαν
Il,23,174,καὶ μὲν τῶν ἐνέβαλλε πυρῇ δύο δειροτομήσας
Il,23,175,δώδεκα δὲ Τρώων μεγαθύμων υἱέας ἐσθλοὺς
Il,23,176,χαλκῷ δηϊόων κακὰ δὲ φρεσὶ μήδετο ἔργα
Il,23,177,ἐν δὲ πυρὸς μένος ἧκε σιδήρεον ὄφρα νέμοιτο
Il,23,178,ᾤμωξέν τ’ἄρ’ ἔπειτα φίλον δ’ὀνόμηνεν ἑταῖρον
Il,23,179,χαῖρέ μοι ὦ Πάτροκλε καὶ εἰν Ἀΐδαο δόμοισι
Il,23,180,πάντα γὰρ ἤδη τοι τελέω τὰ πάροιθεν ὑπέστην
Il,23,181,δώδεκα μὲν Τρώων μεγαθύμων υἱέας ἐσθλοὺς
Il,23,182,τοὺς ἅμα σοὶ πάντας πῦρ ἐσθίει Ἕκτορα δ’οὔ τι
Il,23,183,δώσω Πριαμίδην πυρὶ δαπτέμεν ἀλλὰ κύνεσσιν
Il,23,184,ὣς φάτ’ ἀπειλήσας τὸν δ’οὐ κύνες ἀμφεπένοντο
Il,23,185,ἀλλὰ κύνας μὲν ἄλαλκε Διὸς θυγάτηρ Ἀφροδίτη
Il,23,186,ἤματα καὶ νύκτας ῥοδόεντι δὲ χρῖεν ἐλαίῳ
Il,23,187,ἀμβροσίῳ ἵνα μή μιν ἀποδρύφοι ἑλκυστάζων
Il,23,188,τῷ δ’ἐπὶ κυάνεον νέφος ἤγαγε Φοῖβος Ἀπόλλων
Il,23,189,οὐρανόθεν πεδίον δέ κάλυψε δὲ χῶρον ἅπαντα
Il,23,190,ὅσσον ἐπεῖχε νέκυς μὴ πρὶν μένος ἠελίοιο
Il,23,191,σκήλει’ ἀμφὶ περὶ χρόα ἴνεσιν ἠδὲ μέλεσσιν
Il,23,192,οὐδὲ πυρὴ Πατρόκλου ἐκαίετο τεθνηῶτος
Il,23,193,ἔνθ’ αὖτ’ ἀλλ’ ἐνόησε ποδάρκης δῖος Ἀχιλλεύς
Il,23,194,στὰς ἀπάνευθε πυρῆς δοιοῖς ἠρᾶτ’ ἀνέμοισι
Il,23,195,Βορέῃ καὶ Ζεφύρῳ καὶ ὑπίσχετο ἱερὰ καλά
Il,23,196,πολλὰ δὲ καὶ σπένδων χρυσέῳ δέπαϊ λιτάνευεν
Il,23,197,ἐλθέμεν ὄφρα τάχιστα πυρὶ φλεγεθοίατο νεκροί
Il,23,198,ὕλη τε σεύαιτο καήμεναι ὦκα δὲ Ἶρις
Il,23,199,ἀράων ἀΐουσα μετάγγελος ἦλθ’ ἀνέμοισιν
Il,23,200,οἳ μὲν ἄρα Ζεφύροιο δυσαέος ἀθρόοι ἔνδον
Il,23,201,εἰλαπίνην δαίνυντο θέουσα δὲ Ἶρις ἐπέστη
Il,23,202,βηλῷ ἔπι λιθέῳ τοὶ δ’ὡς ἴδον ὀφθαλμοῖσι
Il,23,203,πάντες ἀνήϊξαν κάλεόν τέ μιν εἰς ἓ ἕκαστος
Il,23,204,ἣ δ’αὖθ’ ἕζεσθαι μὲν ἀνήνατο εἶπε δὲ μῦθον
Il,23,205,οὐχ ἕδος εἶμι γὰρ αὖτις ἐπ’ Ὠκεανοῖο ῥέεθρα
Il,23,206,Αἰθιόπων ἐς γαῖαν ὅθι ῥέζουσ’ ἑκατόμβας
Il,23,207,ἀθανάτοις ἵνα δὴ καὶ ἐγὼ μεταδαίσομαι ἱρῶν
Il,23,208,ἀλλ’ Ἀχιλεὺς Βορέην ἠδὲ Ζέφυρον κελαδεινὸν
Il,23,209,ἐλθεῖν ἀρᾶται καὶ ὑπίσχεται ἱερὰ καλά
Il,23,210,ὄφρα πυρὴν ὄρσητε καήμεναι ᾗ ἔνι κεῖται
Il,23,211,Πάτροκλος τὸν πάντες ἀναστενάχουσιν Ἀχαιοί
Il,23,212,ἣ μὲν ἄρ’ ὣς εἰποῦσ’ ἀπεβήσετο τοὶ δ’ὀρέοντο
Il,23,213,ἠχῇ θεσπεσίῃ νέφεα κλονέοντε πάροιθεν
Il,23,214,αἶψα δὲ πόντον ἵκανον ἀήμεναι ὦρτο δὲ κῦμα
Il,23,215,πνοιῇ ὕπο λιγυρῇ Τροίην δ’ἐρίβωλον ἱκέσθην
Il,23,216,ἐν δὲ πυρῇ πεσέτην μέγα δ’ἴαχε θεσπιδαὲς πῦρ
Il,23,217,παννύχιοι δ’ἄρα τοί γε πυρῆς ἄμυδις φλόγ’ ἔβαλλον
Il,23,218,φυσῶντες λιγέως ὃ δὲ πάννυχος ὠκὺς Ἀχιλλεὺς
Il,23,219,χρυσέου ἐκ κρητῆρος ἑλὼν δέπας ἀμφικύπελλον
Il,23,220,οἶνον ἀφυσσόμενος χαμάδις χέε δεῦε δὲ γαῖαν
Il,23,221,ψυχὴν κικλήσκων Πατροκλῆος δειλοῖο
Il,23,222,ὡς δὲ πατὴρ οὗ παιδὸς ὀδύρεται ὀστέα καίων
Il,23,223,νυμφίου ὅς τε θανὼν δειλοὺς ἀκάχησε τοκῆας
Il,23,224,ὣς Ἀχιλεὺς ἑτάροιο ὀδύρετο ὀστέα καίων
Il,23,225,ἑρπύζων παρὰ πυρκαϊὴν ἁδινὰ στεναχίζων
Il,23,226,ἦμος δ’ἑωσφόρος εἶσι φόως ἐρέων ἐπὶ γαῖαν
Il,23,227,ὅν τε μέτα κροκόπεπλος ὑπεὶρ ἅλα κίδναται ἠώς
Il,23,228,τῆμος πυρκαϊὴ ἐμαραίνετο παύσατο δὲ φλόξ
Il,23,229,οἳ δ’ἄνεμοι πάλιν αὖτις ἔβαν οἶκον δὲ νέεσθαι
Il,23,230,Θρηΐκιον κατὰ πόντον ὃ δ’ἔστενεν οἴδματι θύων
Il,23,231,Πηλεΐδης δ’ἀπὸ πυρκαϊῆς ἑτέρωσε λιασθεὶς
Il,23,232,κλίνθη κεκμηώς ἐπὶ δὲ γλυκὺς ὕπνος ὄρουσεν
Il,23,233,οἳ δ’ἀμφ’ Ἀτρεΐωνα ἀολλέες ἠγερέθοντο
Il,23,234,τῶν μιν ἐπερχομένων ὅμαδος καὶ δοῦπος ἔγειρεν
Il,23,235,ἕζετο δ’ὀρθωθεὶς καί σφεας πρὸς μῦθον ἔειπεν
Il,23,236,Ἀτρεΐδη τε καὶ ἄλλοι ἀριστῆες Παναχαιῶν
Il,23,237,πρῶτον μὲν κατὰ πυρκαϊὴν σβέσατ’ αἴθοπι οἴνῳ
Il,23,238,πᾶσαν ὁπόσσον ἐπέσχε πυρὸς μένος αὐτὰρ ἔπειτα
Il,23,239,ὀστέα Πατρόκλοιο Μενοιτιάδαο λέγωμεν
Il,23,240,εὖ διαγιγνώσκοντες ἀριφραδέα δὲ τέτυκται
Il,23,241,ἐν μέσσῃ γὰρ ἔκειτο πυρῇ τοὶ δ’ἄλλοι ἄνευθεν
Il,23,242,ἐσχατιῇ καίοντ’ ἐπιμὶξ ἵπποι τε καὶ ἄνδρες
Il,23,243,καὶ τὰ μὲν ἐν χρυσέῃ φιάλῃ καὶ δίπλακι δημῷ
Il,23,244,θείομεν εἰς ὅ κεν αὐτὸς ἐγὼν Ἄϊδι κεύθωμαι
Il,23,245,τύμβον δ’οὐ μάλα πολλὸν ἐγὼ πονέεσθαι ἄνωγα
Il,23,246,ἀλλ’ ἐπιεικέα τοῖον ἔπειτα δὲ καὶ τὸν Ἀχαιοὶ
Il,23,247,εὐρύν θ’ὑψηλόν τε τιθήμεναι οἵ κεν ἐμεῖο
Il,23,248,δεύτεροι ἐν νήεσσι πολυκλήϊσι λίπησθε
Il,23,249,ὣς ἔφαθ’ οἳ δ’ἐπίθοντο ποδώκεϊ Πηλεΐωνι
Il,23,250,πρῶτον μὲν κατὰ πυρκαϊὴν σβέσαν αἴθοπι οἴνῳ
Il,23,251,ὅσσον ἐπὶ φλὸξ ἦλθε βαθεῖα δὲ κάππεσε τέφρη
Il,23,252,κλαίοντες δ’ἑτάροιο ἐνηέος ὀστέα λευκὰ
Il,23,253,ἄλλεγον ἐς χρυσέην φιάλην καὶ δίπλακα δημόν
Il,23,254,ἐν κλισίῃσι δὲ θέντες ἑανῷ λιτὶ κάλυψαν
Il,23,255,τορνώσαντο δὲ σῆμα θεμείλιά τε προβάλοντο
Il,23,256,ἀμφὶ πυρήν εἶθαρ δὲ χυτὴν ἐπὶ γαῖαν ἔχευαν
Il,23,257,χεύαντες δὲ τὸ σῆμα πάλιν κίον αὐτὰρ Ἀχιλλεὺς
Il,23,258,αὐτοῦ λαὸν ἔρυκε καὶ ἵζανεν εὐρὺν ἀγῶνα
Il,23,259,νηῶν δ’ἔκφερ’ ἄεθλα λέβητάς τε τρίποδάς τε
Il,23,260,ἵππους θ’ἡμιόνους τε βοῶν τ’ἴφθιμα κάρηνα
Il,23,261,ἠδὲ γυναῖκας ἐϋζώνους πολιόν τε σίδηρον
Il,23,262,ἱππεῦσιν μὲν πρῶτα ποδώκεσιν ἀγλά’ ἄεθλα
Il,23,263,θῆκε γυναῖκα ἄγεσθαι ἀμύμονα ἔργα ἰδυῖαν
Il,23,264,καὶ τρίποδ’ ὠτώεντα δυωκαιεικοσίμετρον
Il,23,265,τῷ πρώτῳ ἀτὰρ αὖ τῷ δευτέρῳ ἵππον ἔθηκεν
Il,23,266,ἑξέτε’ ἀδμήτην βρέφος ἡμίονον κυέουσαν
Il,23,267,αὐτὰρ τῷ τριτάτῳ ἄπυρον κατέθηκε λέβητα
Il,23,268,καλὸν τέσσαρα μέτρα κεχανδότα λευκὸν ἔτ’ αὔτως
Il,23,269,τῷ δὲ τετάρτῳ θῆκε δύω χρυσοῖο τάλαντα
Il,23,270,πέμπτῳ δ’ἀμφίθετον φιάλην ἀπύρωτον ἔθηκε
Il,23,271,στῆ δ’ὀρθὸς καὶ μῦθον ἐν Ἀργείοισιν ἔειπεν
Il,23,272,Ἀτρεΐδη τε καὶ ἄλλοι ἐϋκνήμιδες Ἀχαιοὶ
Il,23,273,ἱππῆας τάδ’ ἄεθλα δεδεγμένα κεῖτ’ ἐν ἀγῶνι
Il,23,274,εἰ μὲν νῦν ἐπὶ ἄλλῳ ἀεθλεύοιμεν Ἀχαιοὶ
Il,23,275,ἦ τ’ἂν ἐγὼ τὰ πρῶτα λαβὼν κλισίην δὲ φεροίμην
Il,23,276,ἴστε γὰρ ὅσσον ἐμοὶ ἀρετῇ περιβάλλετον ἵπποι
Il,23,277,ἀθάνατοί τε γάρ εἰσι Ποσειδάων δὲ πόρ’ αὐτοὺς
Il,23,278,πατρὶ ἐμῷ Πηλῆϊ ὃ δ’αὖτ’ ἐμοὶ ἐγγυάλιξεν
Il,23,279,ἀλλ’ ἤτοι μὲν ἐγὼ μενέω καὶ μώνυχες ἵπποι
Il,23,280,τοίου γὰρ κλέος ἐσθλὸν ἀπώλεσαν ἡνιόχοιο
Il,23,281,ἠπίου ὅς σφωϊν μάλα πολλάκις ὑγρὸν ἔλαιον
Il,23,282,χαιτάων κατέχευε λοέσσας ὕδατι λευκῷ
Il,23,283,τὸν τώ γ’ἑσταότες πενθείετον οὔδεϊ δέ σφι
Il,23,284,χαῖται ἐρηρέδαται τὼ δ’ἕστατον ἀχνυμένω κῆρ
Il,23,285,ἄλλοι δὲ στέλλεσθε κατὰ στρατόν ὅς τις Ἀχαιῶν
Il,23,286,ἵπποισίν τε πέποιθε καὶ ἅρμασι κολλητοῖσιν
Il,23,287,ὣς φάτο Πηλεΐδης ταχέες δ’ἱππῆες ἄγερθεν
Il,23,288,ὦρτο πολὺ πρῶτος μὲν ἄναξ ἀνδρῶν Εὔμηλος
Il,23,289,Ἀδμήτου φίλος υἱός ὃς ἱπποσύνῃ ἐκέκαστο
Il,23,290,τῷ δ’ἐπὶ Τυδεΐδης ὦρτο κρατερὸς Διομήδης
Il,23,291,ἵππους δὲ Τρῳοὺς ὕπαγε ζυγόν οὕς ποτ’ ἀπηύρα
Il,23,292,Αἰνείαν ἀτὰρ αὐτὸν ὑπεξεσάωσεν Ἀπόλλων
Il,23,293,τῷ δ’ἄρ’ ἐπ’ Ἀτρεΐδης ὦρτο ξανθὸς Μενέλαος
Il,23,294,διογενής ὑπὸ δὲ ζυγὸν ἤγαγεν ὠκέας ἵππους
Il,23,295,Αἴθην τὴν Ἀγαμεμνονέην τὸν ἑόν τε Πόδαργον
Il,23,296,τὴν Ἀγαμέμνονι δῶκ’ Ἀγχισιάδης Ἐχέπωλος
Il,23,297,δῶρ’ ἵνα μή οἱ ἕποιθ’ ὑπὸ Ἴλιον ἠνεμόεσσαν
Il,23,298,ἀλλ’ αὐτοῦ τέρποιτο μένων μέγα γάρ οἱ ἔδωκε
Il,23,299,Ζεὺς ἄφενος ναῖεν δ’ὅ γ’ἐν εὐρυχόρῳ Σικυῶνι
Il,23,300,τὴν ὅ γ’ὑπὸ ζυγὸν ἦγε μέγα δρόμου ἰσχανόωσαν
Il,23,301,Ἀντίλοχος δὲ τέταρτος ἐΰτριχας ὁπλίσαθ’ ἵππους
Il,23,302,Νέστορος ἀγλαὸς υἱὸς ὑπερθύμοιο ἄνακτος
Il,23,303,τοῦ Νηληϊάδαο Πυλοιγενέες δέ οἱ ἵπποι
Il,23,304,ὠκύποδες φέρον ἅρμα πατὴρ δέ οἱ ἄγχι παραστὰς
Il,23,305,μυθεῖτ’ εἰς ἀγαθὰ φρονέων νοέοντι καὶ αὐτῷ
Il,23,306,Ἀντίλοχ’ ἤτοι μέν σε νέον περ ἐόντ’ ἐφίλησαν
Il,23,307,Ζεύς τε Ποσειδάων τε καὶ ἱπποσύνας ἐδίδαξαν
Il,23,308,παντοίας τὼ καί σε διδασκέμεν οὔ τι μάλα χρεώ
Il,23,309,οἶσθα γὰρ εὖ περὶ τέρμαθ’ ἑλισσέμεν ἀλλά τοι ἵπποι
Il,23,310,βάρδιστοι θείειν τώ τ’οἴω λοίγι’ ἔσεσθαι
Il,23,311,τῶν δ’ἵπποι μὲν ἔασιν ἀφάρτεροι οὐδὲ μὲν αὐτοὶ
Il,23,312,πλείονα ἴσασιν σέθεν αὐτοῦ μητίσασθαι
Il,23,313,ἀλλ’ ἄγε δὴ σὺ φίλος μῆτιν ἐμβάλλεο θυμῷ
Il,23,314,παντοίην ἵνα μή σε παρεκπροφύγῃσιν ἄεθλα
Il,23,315,μήτι τοι δρυτόμος μέγ’ ἀμείνων ἠὲ βίηφι
Il,23,316,μήτι δ’αὖτε κυβερνήτης ἐνὶ οἴνοπι πόντῳ
Il,23,317,νῆα θοὴν ἰθύνει ἐρεχθομένην ἀνέμοισι
Il,23,318,μήτι δ’ἡνίοχος περιγίγνεται ἡνιόχοιο
Il,23,319,ἀλλ’ ὃς μέν θ’ἵπποισι καὶ ἅρμασιν οἷσι πεποιθὼς
Il,23,320,ἀφραδέως ἐπὶ πολλὸν ἑλίσσεται ἔνθα καὶ ἔνθα
Il,23,321,ἵπποι δὲ πλανόωνται ἀνὰ δρόμον οὐδὲ κατίσχει
Il,23,322,ὃς δέ κε κέρδεα εἰδῇ ἐλαύνων ἥσσονας ἵππους
Il,23,323,αἰεὶ τέρμ’ ὁρόων στρέφει ἐγγύθεν οὐδέ ἑ λήθει
Il,23,324,ὅππως τὸ πρῶτον τανύσῃ βοέοισιν ἱμᾶσιν
Il,23,325,ἀλλ’ ἔχει ἀσφαλέως καὶ τὸν προὔχοντα δοκεύει
Il,23,326,σῆμα δέ τοι ἐρέω μάλ’ ἀριφραδές οὐδέ σε λήσει
Il,23,327,ἕστηκε ξύλον αὖον ὅσον τ’ὄργυι’ ὑπὲρ αἴης
Il,23,328,ἢ δρυὸς ἢ πεύκης τὸ μὲν οὐ καταπύθεται ὄμβρῳ
Il,23,329,λᾶε δὲ τοῦ ἑκάτερθεν ἐρηρέδαται δύο λευκὼ
Il,23,330,ἐν ξυνοχῇσιν ὁδοῦ λεῖος δ’ἱππόδρομος ἀμφὶς
Il,23,331,ἤ τευ σῆμα βροτοῖο πάλαι κατατεθνηῶτος
Il,23,332,ἢ τό γε νύσσα τέτυκτο ἐπὶ προτέρων ἀνθρώπων
Il,23,333,καὶ νῦν τέρματ’ ἔθηκε ποδάρκης δῖος Ἀχιλλεύς
Il,23,334,τῷ σὺ μάλ’ ἐγχρίμψας ἐλάαν σχεδὸν ἅρμα καὶ ἵππους
Il,23,335,αὐτὸς δὲ κλινθῆναι ἐϋπλέκτῳ ἐνὶ δίφρῳ
Il,23,336,ἦκ’ ἐπ’ ἀριστερὰ τοῖιν ἀτὰρ τὸν δεξιὸν ἵππον
Il,23,337,κένσαι ὁμοκλήσας εἶξαί τέ οἱ ἡνία χερσίν
Il,23,338,ἐν νύσσῃ δέ τοι ἵππος ἀριστερὸς ἐγχριμφθήτω
Il,23,339,ὡς ἄν τοι πλήμνη γε δοάσσεται ἄκρον ἱκέσθαι
Il,23,340,κύκλου ποιητοῖο λίθου δ’ἀλέασθαι ἐπαυρεῖν
Il,23,341,μή πως ἵππους τε τρώσῃς κατά θ’ἅρματα ἄξῃς
Il,23,342,χάρμα δὲ τοῖς ἄλλοισιν ἐλεγχείη δὲ σοὶ αὐτῷ
Il,23,343,ἔσσεται ἀλλὰ φίλος φρονέων πεφυλαγμένος εἶναι
Il,23,344,εἰ γάρ κ’ἐν νύσσῃ γε παρεξελάσῃσθα διώκων
Il,23,345,οὐκ ἔσθ’ ὅς κέ σ’ἕλῃσι μετάλμενος οὐδὲ παρέλθῃ
Il,23,346,οὐδ’ εἴ κεν μετόπισθεν Ἀρίονα δῖον ἐλαύνοι
Il,23,347,Ἀδρήστου ταχὺν ἵππον ὃς ἐκ θεόφιν γένος ἦεν
Il,23,348,ἢ τοὺς Λαομέδοντος οἳ ἐνθάδε γ’ἔτραφεν ἐσθλοί
Il,23,349,ὣς εἰπὼν Νέστωρ Νηλήϊος ἂψ ἐνὶ χώρῃ
Il,23,350,ἕζετ’ ἐπεὶ ᾧ παιδὶ ἑκάστου πείρατ’ ἔειπε
Il,23,351,Μηριόνης δ’ἄρα πέμπτος ἐΰτριχας ὁπλίσαθ’ ἵππους
Il,23,352,ἂν δ’ἔβαν ἐς δίφρους ἐν δὲ κλήρους ἐβάλοντο
Il,23,353,πάλλ’ Ἀχιλεύς ἐκ δὲ κλῆρος θόρε Νεστορίδαο
Il,23,354,Ἀντιλόχου μετὰ τὸν δ’ἔλαχε κρείων Εὔμηλος
Il,23,355,τῷ δ’ἄρ’ ἐπ’ Ἀτρεΐδης δουρὶ κλειτὸς Μενέλαος
Il,23,356,τῷ δ’ἐπὶ Μηριόνης λάχ’ ἐλαυνέμεν ὕστατος αὖτε
Il,23,357,Τυδεΐδης ὄχ’ ἄριστος ἐὼν λάχ’ ἐλαυνέμεν ἵππους
Il,23,358,στὰν δὲ μεταστοιχί σήμηνε δὲ τέρματ’ Ἀχιλλεὺς
Il,23,359,τηλόθεν ἐν λείῳ πεδίῳ παρὰ δὲ σκοπὸν εἷσεν
Il,23,360,ἀντίθεον Φοίνικα ὀπάονα πατρὸς ἑοῖο
Il,23,361,ὡς μεμνέῳτο δρόμους καὶ ἀληθείην ἀποείποι
Il,23,362,οἳ δ’ἅμα πάντες ἐφ’ ἵπποιιν μάστιγας ἄειραν
Il,23,363,πέπληγόν θ’ἱμᾶσιν ὁμόκλησάν τ’ἐπέεσσιν
Il,23,364,ἐσσυμένως οἳ δ’ὦκα διέπρησσον πεδίοιο
Il,23,365,νόσφι νεῶν ταχέως ὑπὸ δὲ στέρνοισι κονίη
Il,23,366,ἵστατ’ ἀειρομένη ὥς τε νέφος ἠὲ θύελλα
Il,23,367,χαῖται δ’ἐρρώοντο μετὰ πνοιῇς ἀνέμοιο
Il,23,368,ἅρματα δ’ἄλλοτε μὲν χθονὶ πίλνατο πουλυβοτείρῃ
Il,23,369,ἄλλοτε δ’ἀΐξασκε μετήορα τοὶ δ’ἐλατῆρες
Il,23,370,ἕστασαν ἐν δίφροισι πάτασσε δὲ θυμὸς ἑκάστου
Il,23,371,νίκης ἱεμένων κέκλοντο δὲ οἷσιν ἕκαστος
Il,23,372,ἵπποις οἳ δ’ἐπέτοντο κονίοντες πεδίοιο
Il,23,373,ἀλλ’ ὅτε δὴ πύματον τέλεον δρόμον ὠκέες ἵπποι
Il,23,374,ἂψ ἐφ’ ἁλὸς πολιῆς τότε δὴ ἀρετή γε ἑκάστου
Il,23,375,φαίνετ’ ἄφαρ δ’ἵπποισι τάθη δρόμος ὦκα δ’ἔπειτα
Il,23,376,αἳ Φηρητιάδαο ποδώκεες ἔκφερον ἵπποι
Il,23,377,τὰς δὲ μετ’ ἐξέφερον Διομήδεος ἄρσενες ἵπποι
Il,23,378,Τρώϊοι οὐδέ τι πολλὸν ἄνευθ’ ἔσαν ἀλλὰ μάλ’ ἐγγύς
Il,23,379,αἰεὶ γὰρ δίφρου ἐπιβησομένοισιν ἐΐκτην
Il,23,380,πνοιῇ δ’Εὐμήλοιο μετάφρενον εὐρέε τ’ὤμω
Il,23,381,θέρμετ’ ἐπ’ αὐτῷ γὰρ κεφαλὰς καταθέντε πετέσθην
Il,23,382,καί νύ κεν ἢ παρέλασσ’ ἢ ἀμφήριστον ἔθηκεν
Il,23,383,εἰ μὴ Τυδέος υἷϊ κοτέσσατο Φοῖβος Ἀπόλλων
Il,23,384,ὅς ῥά οἱ ἐκ χειρῶν ἔβαλεν μάστιγα φαεινήν
Il,23,385,τοῖο δ’ἀπ’ ὀφθαλμῶν χύτο δάκρυα χωομένοιο
Il,23,386,οὕνεκα τὰς μὲν ὅρα ἔτι καὶ πολὺ μᾶλλον ἰούσας
Il,23,387,οἳ δέ οἱ ἐβλάφθησαν ἄνευ κέντροιο θέοντες
Il,23,388,οὐδ’ ἄρ’ Ἀθηναίην ἐλεφηράμενος λάθ’ Ἀπόλλων
Il,23,389,Τυδεΐδην μάλα δ’ὦκα μετέσσυτο ποιμένα λαῶν
Il,23,390,δῶκε δέ οἱ μάστιγα μένος δ’ἵπποισιν ἐνῆκεν
Il,23,391,ἣ δὲ μετ’ Ἀδμήτου υἱὸν κοτέουσ’ ἐβεβήκει
Il,23,392,ἵππειον δέ οἱ ἦξε θεὰ ζυγόν αἳ δέ οἱ ἵπποι
Il,23,393,ἀμφὶς ὁδοῦ δραμέτην ῥυμὸς δ’ἐπὶ γαῖαν ἐλύσθη
Il,23,394,αὐτὸς δ’ἐκ δίφροιο παρὰ τροχὸν ἐξεκυλίσθη
Il,23,395,ἀγκῶνάς τε περιδρύφθη στόμα τε ῥῖνάς τε
Il,23,396,θρυλίχθη δὲ μέτωπον ἐπ’ ὀφρύσι τὼ δέ οἱ ὄσσε
Il,23,397,δακρυόφι πλῆσθεν θαλερὴ δέ οἱ ἔσχετο φωνή
Il,23,398,Τυδεΐδης δὲ παρατρέψας ἔχε μώνυχας ἵππους
Il,23,399,πολλὸν τῶν ἄλλων ἐξάλμενος ἐν γὰρ Ἀθήνη
Il,23,400,ἵπποις ἧκε μένος καὶ ἐπ’ αὐτῷ κῦδος ἔθηκε
Il,23,401,τῷ δ’ἄρ’ ἐπ’ Ἀτρεΐδης εἶχε ξανθὸς Μενέλαος
Il,23,402,Ἀντίλοχος δ’ἵπποισιν ἐκέκλετο πατρὸς ἑοῖο
Il,23,403,ἔμβητον καὶ σφῶϊ τιταίνετον ὅττι τάχιστα
Il,23,404,ἤτοι μὲν κείνοισιν ἐριζέμεν οὔ τι κελεύω
Il,23,405,Τυδεΐδεω ἵπποισι δαΐφρονος οἷσιν Ἀθήνη
Il,23,406,νῦν ὤρεξε τάχος καὶ ἐπ’ αὐτῷ κῦδος ἔθηκεν
Il,23,407,ἵππους δ’Ἀτρεΐδαο κιχάνετε μὴ δὲ λίπησθον
Il,23,408,καρπαλίμως μὴ σφῶϊν ἐλεγχείην καταχεύῃ
Il,23,409,Αἴθη θῆλυς ἐοῦσα τί ἢ λείπεσθε φέριστοι;
Il,23,410,ὧδε γὰρ ἐξερέω καὶ μὴν τετελεσμένον ἔσται
Il,23,411,οὐ σφῶϊν κομιδὴ παρὰ Νέστορι ποιμένι λαῶν
Il,23,412,ἔσσεται αὐτίκα δ’ὔμμε κατακτενεῖ ὀξέϊ χαλκῷ
Il,23,413,αἴ κ’ἀποκηδήσαντε φερώμεθα χεῖρον ἄεθλον
Il,23,414,ἀλλ’ ἐφομαρτεῖτον καὶ σπεύδετον ὅττι τάχιστα
Il,23,415,ταῦτα δ’ἐγὼν αὐτὸς τεχνήσομαι ἠδὲ νοήσω
Il,23,416,στεινωπῷ ἐν ὁδῷ παραδύμεναι οὐδέ με λήσει
Il,23,417,ὣς ἔφαθ’ οἳ δὲ ἄνακτος ὑποδείσαντες ὁμοκλὴν
Il,23,418,μᾶλλον ἐπιδραμέτην ὀλίγον χρόνον αἶψα δ’ἔπειτα
Il,23,419,στεῖνος ὁδοῦ κοίλης ἴδεν Ἀντίλοχος μενεχάρμης
Il,23,420,ῥωχμὸς ἔην γαίης ᾗ χειμέριον ἀλὲν ὕδωρ
Il,23,421,ἐξέρρηξεν ὁδοῖο βάθυνε δὲ χῶρον ἅπαντα
Il,23,422,τῇ ῥ’εἶχεν Μενέλαος ἁματροχιὰς ἀλεείνων
Il,23,423,Ἀντίλοχος δὲ παρατρέψας ἔχε μώνυχας ἵππους
Il,23,424,ἐκτὸς ὁδοῦ ὀλίγον δὲ παρακλίνας ἐδίωκεν
Il,23,425,Ἀτρεΐδης δ’ἔδεισε καὶ Ἀντιλόχῳ ἐγεγώνει
Il,23,426,Ἀντίλοχ’ ἀφραδέως ἱππάζεαι ἀλλ’ ἄνεχ’ ἵππους
Il,23,427,στεινωπὸς γὰρ ὁδός τάχα δ’εὐρυτέρη παρελάσσαι
Il,23,428,μή πως ἀμφοτέρους δηλήσεαι ἅρματι κύρσας
Il,23,429,ὣς ἔφατ’ Ἀντίλοχος δ’ἔτι καὶ πολὺ μᾶλλον ἔλαυνε
Il,23,430,κέντρῳ ἐπισπέρχων ὡς οὐκ ἀΐοντι ἐοικώς
Il,23,431,ὅσσα δὲ δίσκου οὖρα κατωμαδίοιο πέλονται
Il,23,432,ὅν τ’αἰζηὸς ἀφῆκεν ἀνὴρ πειρώμενος ἥβης
Il,23,433,τόσσον ἐπιδραμέτην αἳ δ’ἠρώησαν ὀπίσσω
Il,23,434,Ἀτρεΐδεω αὐτὸς γὰρ ἑκὼν μεθέηκεν ἐλαύνειν
Il,23,435,μή πως συγκύρσειαν ὁδῷ ἔνι μώνυχες ἵπποι
Il,23,436,δίφρους τ’ἀνστρέψειαν ἐϋπλεκέας κατὰ δ’αὐτοὶ
Il,23,437,ἐν κονίῃσι πέσοιεν ἐπειγόμενοι περὶ νίκης
Il,23,438,τὸν καὶ νεικείων προσέφη ξανθὸς Μενέλαος
Il,23,439,Ἀντίλοχ’ οὔ τις σεῖο βροτῶν ὀλοώτερος ἄλλος
Il,23,440,ἔρρ’ ἐπεὶ οὔ σ’ἔτυμόν γε φάμεν πεπνῦσθαι Ἀχαιοί
Il,23,441,ἀλλ’ οὐ μὰν οὐδ’ ὧς ἄτερ ὅρκου οἴσῃ ἄεθλον
Il,23,442,ὣς εἰπὼν ἵπποισιν ἐκέκλετο φώνησέν τε
Il,23,443,μή μοι ἐρύκεσθον μὴ δ’ἕστατον ἀχνυμένω κῆρ
Il,23,444,φθήσονται τούτοισι πόδες καὶ γοῦνα καμόντα
Il,23,445,ἢ ὑμῖν ἄμφω γὰρ ἀτέμβονται νεότητος
Il,23,446,ὣς ἔφαθ’ οἳ δὲ ἄνακτος ὑποδείσαντες ὁμοκλὴν
Il,23,447,μᾶλλον ἐπιδραμέτην τάχα δέ σφισιν ἄγχι γένοντο
Il,23,448,Ἀργεῖοι δ’ἐν ἀγῶνι καθήμενοι εἰσορόωντο
Il,23,449,ἵππους τοὶ δὲ πέτοντο κονίοντες πεδίοιο
Il,23,450,πρῶτος δ’Ἰδομενεὺς Κρητῶν ἀγὸς ἐφράσαθ’ ἵππους
Il,23,451,ἧστο γὰρ ἐκτὸς ἀγῶνος ὑπέρτατος ἐν περιωπῇ
Il,23,452,τοῖο δ’ἄνευθεν ἐόντος ὁμοκλητῆρος ἀκούσας
Il,23,453,ἔγνω φράσσατο δ’ἵππον ἀριπρεπέα προὔχοντα
Il,23,454,ὃς τὸ μὲν ἄλλο τόσον φοῖνιξ ἦν ἐν δὲ μετώπῳ
Il,23,455,λευκὸν σῆμα τέτυκτο περίτροχον ἠΰτε μήνη
Il,23,456,στῆ δ’ὀρθὸς καὶ μῦθον ἐν Ἀργείοισιν ἔειπεν
Il,23,457,ὦ φίλοι Ἀργείων ἡγήτορες ἠδὲ μέδοντες
Il,23,458,οἶος ἐγὼν ἵππους αὐγάζομαι ἦε καὶ ὑμεῖς;
Il,23,459,ἄλλοι μοι δοκέουσι παροίτεροι ἔμμεναι ἵπποι
Il,23,460,ἄλλος δ’ἡνίοχος ἰνδάλλεται αἳ δέ που αὐτοῦ
Il,23,461,ἔβλαβεν ἐν πεδίῳ αἳ κεῖσέ γε φέρτεραι ἦσαν
Il,23,462,ἤτοι γὰρ τὰς πρῶτα ἴδον περὶ τέρμα βαλούσας
Il,23,463,νῦν δ’οὔ πῃ δύναμαι ἰδέειν πάντῃ δέ μοι ὄσσε
Il,23,464,Τρωϊκὸν ἂμ πεδίον παπταίνετον εἰσορόωντι
Il,23,465,ἦε τὸν ἡνίοχον φύγον ἡνία οὐδὲ δυνάσθη
Il,23,466,εὖ σχεθέειν περὶ τέρμα καὶ οὐκ ἐτύχησεν ἑλίξας
Il,23,467,ἔνθά μιν ἐκπεσέειν ὀΐω σύν θ’ἅρματα ἆξαι
Il,23,468,αἳ δ’ἐξηρώησαν ἐπεὶ μένος ἔλλαβε θυμόν
Il,23,469,ἀλλὰ ἴδεσθε καὶ ὔμμες ἀνασταδόν οὐ γὰρ ἔγωγε
Il,23,470,εὖ διαγιγνώσκω δοκέει δέ μοι ἔμμεναι ἀνὴρ
Il,23,471,Αἰτωλὸς γενεήν μετὰ δ’Ἀργείοισιν ἀνάσσει
Il,23,472,Τυδέος ἱπποδάμου υἱὸς κρατερὸς Διομήδης
Il,23,473,τὸν δ’αἰσχρῶς ἐνένιπεν Ὀϊλῆος ταχὺς Αἴας
Il,23,474,Ἰδομενεῦ τί πάρος λαβρεύεαι; αἳ δέ τ’ἄνευθεν
Il,23,475,ἵπποι ἀερσίποδες πολέος πεδίοιο δίενται
Il,23,476,οὔτε νεώτατός ἐσσι μετ’ Ἀργείοισι τοσοῦτον
Il,23,477,οὔτέ τοι ὀξύτατον κεφαλῆς ἐκδέρκεται ὄσσε
Il,23,478,ἀλλ’ αἰεὶ μύθοις λαβρεύεαι οὐδέ τί σε χρὴ
Il,23,479,λαβραγόρην ἔμεναι πάρα γὰρ καὶ ἀμείνονες ἄλλοι
Il,23,480,ἵπποι δ’αὐταὶ ἔασι παροίτεραι αἳ τὸ πάρος περ
Il,23,481,Εὐμήλου ἐν δ’αὐτὸς ἔχων εὔληρα βέβηκε
Il,23,482,τὸν δὲ χολωσάμενος Κρητῶν ἀγὸς ἀντίον ηὔδα
Il,23,483,Αἶαν νεῖκος ἄριστε κακοφραδὲς ἄλλά τε πάντα
Il,23,484,δεύεαι Ἀργείων ὅτι τοι νόος ἐστὶν ἀπηνής
Il,23,485,δεῦρό νυν ἢ τρίποδος περιδώμεθον ἠὲ λέβητος
Il,23,486,ἴστορα δ’Ἀτρεΐδην Ἀγαμέμνονα θείομεν ἄμφω
Il,23,487,ὁππότεραι πρόσθ’ ἵπποι ἵνα γνώῃς ἀποτίνων
Il,23,488,ὣς ἔφατ’ ὄρνυτο δ’αὐτίκ’ Ὀϊλῆος ταχὺς Αἴας
Il,23,489,χωόμενος χαλεποῖσιν ἀμείψασθαι ἐπέεσσι
Il,23,490,καί νύ κε δὴ προτέρω ἔτ’ ἔρις γένετ’ ἀμφοτέροισιν
Il,23,491,εἰ μὴ Ἀχιλλεὺς αὐτὸς ἀνίστατο καὶ φάτο μῦθον
Il,23,492,μηκέτι νῦν χαλεποῖσιν ἀμείβεσθον ἐπέεσσιν
Il,23,493,Αἶαν Ἰδομενεῦ τε κακοῖς ἐπεὶ οὐδὲ ἔοικε
Il,23,494,καὶ δ’ἄλλῳ νεμεσᾶτον ὅτις τοιαῦτά γε ῥέζοι
Il,23,495,ἀλλ’ ὑμεῖς ἐν ἀγῶνι καθήμενοι εἰσοράασθε
Il,23,496,ἵππους οἳ δὲ τάχ’ αὐτοὶ ἐπειγόμενοι περὶ νίκης
Il,23,497,ἐνθάδ’ ἐλεύσονται τότε δὲ γνώσεσθε ἕκαστος
Il,23,498,ἵππους Ἀργείων οἳ δεύτεροι οἵ τε πάροιθεν
Il,23,499,ὣς φάτο Τυδεΐδης δὲ μάλα σχεδὸν ἦλθε διώκων
Il,23,500,μάστι δ’αἰὲν ἔλαυνε κατωμαδόν οἳ δέ οἱ ἵπποι
Il,23,501,ὑψόσ’ ἀειρέσθην ῥίμφα πρήσσοντε κέλευθον
Il,23,502,αἰεὶ δ’ἡνίοχον κονίης ῥαθάμιγγες ἔβαλλον
Il,23,503,ἅρματα δὲ χρυσῷ πεπυκασμένα κασσιτέρῳ τε
Il,23,504,ἵπποις ὠκυπόδεσσιν ἐπέτρεχον οὐδέ τι πολλὴ
Il,23,505,γίγνετ’ ἐπισσώτρων ἁρματροχιὴ κατόπισθεν
Il,23,506,ἐν λεπτῇ κονίῃ τὼ δὲ σπεύδοντε πετέσθην
Il,23,507,στῆ δὲ μέσῳ ἐν ἀγῶνι πολὺς δ’ἀνεκήκιεν ἱδρὼς
Il,23,508,ἵππων ἔκ τε λόφων καὶ ἀπὸ στέρνοιο χαμᾶζε
Il,23,509,αὐτὸς δ’ἐκ δίφροιο χαμαὶ θόρε παμφανόωντος
Il,23,510,κλῖνε δ’ἄρα μάστιγα ποτὶ ζυγόν οὐδὲ μάτησεν
Il,23,511,ἴφθιμος Σθένελος ἀλλ’ ἐσσυμένως λάβ’ ἄεθλον
Il,23,512,δῶκε δ’ἄγειν ἑτάροισιν ὑπερθύμοισι γυναῖκα
Il,23,513,καὶ τρίποδ’ ὠτώεντα φέρειν ὃ δ’ἔλυεν ὑφ’ ἵππους
Il,23,514,τῷ δ’ἄρ’ ἐπ’ Ἀντίλοχος Νηλήϊος ἤλασεν ἵππους
Il,23,515,κέρδεσιν οὔ τι τάχει γε παραφθάμενος Μενέλαον
Il,23,516,ἀλλὰ καὶ ὧς Μενέλαος ἔχ’ ἐγγύθεν ὠκέας ἵππους
Il,23,517,ὅσσον δὲ τροχοῦ ἵππος ἀφίσταται ὅς ῥα ἄνακτα
Il,23,518,ἕλκῃσιν πεδίοιο τιταινόμενος σὺν ὄχεσφι
Il,23,519,τοῦ μέν τε ψαύουσιν ἐπισσώτρου τρίχες ἄκραι
Il,23,520,οὐραῖαι ὃ δέ τ’ἄγχι μάλα τρέχει οὐδέ τι πολλὴ
Il,23,521,χώρη μεσσηγὺς πολέος πεδίοιο θέοντος
Il,23,522,τόσσον δὴ Μενέλαος ἀμύμονος Ἀντιλόχοιο
Il,23,523,λείπετ’ ἀτὰρ τὰ πρῶτα καὶ ἐς δίσκουρα λέλειπτο
Il,23,524,ἀλλά μιν αἶψα κίχανεν ὀφέλλετο γὰρ μένος ἠῢ
Il,23,525,ἵππου τῆς Ἀγαμεμνονέης καλλίτριχος Αἴθης
Il,23,526,εἰ δέ κ’ἔτι προτέρω γένετο δρόμος ἀμφοτέροισι
Il,23,527,τώ κέν μιν παρέλασσ’ οὐδ’ ἀμφήριστον ἔθηκεν
Il,23,528,αὐτὰρ Μηριόνης θεράπων ἐῢς Ἰδομενῆος
Il,23,529,λείπετ’ ἀγακλῆος Μενελάου δουρὸς ἐρωήν
Il,23,530,βάρδιστοι μὲν γάρ οἱ ἔσαν καλλίτριχες ἵπποι
Il,23,531,ἤκιστος δ’ἦν αὐτὸς ἐλαυνέμεν ἅρμ’ ἐν ἀγῶνι
Il,23,532,υἱὸς δ’Ἀδμήτοιο πανύστατος ἤλυθεν ἄλλων
Il,23,533,ἕλκων ἅρματα καλὰ ἐλαύνων πρόσσοθεν ἵππους
Il,23,534,τὸν δὲ ἰδὼν ᾤκτειρε ποδάρκης δῖος Ἀχιλλεύς
Il,23,535,στὰς δ’ἄρ’ ἐν Ἀργείοις ἔπεα πτερόεντ’ ἀγόρευε
Il,23,536,λοῖσθος ἀνὴρ ὤριστος ἐλαύνει μώνυχας ἵππους
Il,23,537,ἀλλ’ ἄγε δή οἱ δῶμεν ἀέθλιον ὡς ἐπιεικὲς
Il,23,538,δεύτερ’ ἀτὰρ τὰ πρῶτα φερέσθω Τυδέος υἱός
Il,23,539,ὣς ἔφαθ’ οἳ δ’ἄρα πάντες ἐπῄνεον ὡς ἐκέλευε
Il,23,540,καί νύ κέ οἱ πόρεν ἵππον ἐπῄνησαν γὰρ Ἀχαιοί
Il,23,541,εἰ μὴ ἄρ’ Ἀντίλοχος μεγαθύμου Νέστορος υἱὸς
Il,23,542,Πηλεΐδην Ἀχιλῆα δίκῃ ἠμείψατ’ ἀναστάς
Il,23,543,ὦ Ἀχιλεῦ μάλα τοι κεχολώσομαι αἴ κε τελέσσῃς
Il,23,544,τοῦτο ἔπος μέλλεις γὰρ ἀφαιρήσεσθαι ἄεθλον
Il,23,545,τὰ φρονέων ὅτι οἱ βλάβεν ἅρματα καὶ ταχέ’ ἵππω
Il,23,546,αὐτός τ’ἐσθλὸς ἐών ἀλλ’ ὤφελεν ἀθανάτοισιν
Il,23,547,εὔχεσθαι τό κεν οὔ τι πανύστατος ἦλθε διώκων
Il,23,548,εἰ δέ μιν οἰκτίρεις καί τοι φίλος ἔπλετο θυμῷ
Il,23,549,ἔστί τοι ἐν κλισίῃ χρυσὸς πολύς ἔστι δὲ χαλκὸς
Il,23,550,καὶ πρόβατ’ εἰσὶ δέ τοι δμῳαὶ καὶ μώνυχες ἵπποι
Il,23,551,τῶν οἱ ἔπειτ’ ἀνελὼν δόμεναι καὶ μεῖζον ἄεθλον
Il,23,552,ἠὲ καὶ αὐτίκα νῦν ἵνα σ’αἰνήσωσιν Ἀχαιοί
Il,23,553,τὴν δ’ἐγὼ οὐ δώσω περὶ δ’αὐτῆς πειρηθήτω
Il,23,554,ἀνδρῶν ὅς κ’ἐθέλῃσιν ἐμοὶ χείρεσσι μάχεσθαι
Il,23,555,ὣς φάτο μείδησεν δὲ ποδάρκης δῖος Ἀχιλλεὺς
Il,23,556,χαίρων Ἀντιλόχῳ ὅτι οἱ φίλος ἦεν ἑταῖρος
Il,23,557,καί μιν ἀμειβόμενος ἔπεα πτερόεντα προσηύδα
Il,23,558,Ἀντίλοχ’ εἰ μὲν δή με κελεύεις οἴκοθεν ἄλλο
Il,23,559,Εὐμήλῳ ἐπιδοῦναι ἐγὼ δέ κε καὶ τὸ τελέσσω
Il,23,560,δώσω οἱ θώρηκα τὸν Ἀστεροπαῖον ἀπηύρων
Il,23,561,χάλκεον ᾧ πέρι χεῦμα φαεινοῦ κασσιτέροιο
Il,23,562,ἀμφιδεδίνηται πολέος δέ οἱ ἄξιος ἔσται
Il,23,563,ἦ ῥα καὶ Αὐτομέδοντι φίλῳ ἐκέλευσεν ἑταίρῳ
Il,23,564,οἰσέμεναι κλισίηθεν ὃ δ’ᾤχετο καί οἱ ἔνεικεν
Il,23,565,Εὐμήλῳ δ’ἐν χερσὶ τίθει ὃ δὲ δέξατο χαίρων
Il,23,566,τοῖσι δὲ καὶ Μενέλαος ἀνίστατο θυμὸν ἀχεύων
Il,23,567,Ἀντιλόχῳ ἄμοτον κεχολωμένος ἐν δ’ἄρα κῆρυξ
Il,23,568,χειρὶ σκῆπτρον ἔθηκε σιωπῆσαί τε κέλευσεν
Il,23,569,Ἀργείους ὃ δ’ἔπειτα μετηύδα ἰσόθεος φώς
Il,23,570,Ἀντίλοχε πρόσθεν πεπνυμένε ποῖον ἔρεξας
Il,23,571,ᾔσχυνας μὲν ἐμὴν ἀρετήν βλάψας δέ μοι ἵππους
Il,23,572,τοὺς σοὺς πρόσθε βαλών οἵ τοι πολὺ χείρονες ἦσαν
Il,23,573,ἀλλ’ ἄγετ’ Ἀργείων ἡγήτορες ἠδὲ μέδοντες
Il,23,574,ἐς μέσον ἀμφοτέροισι δικάσσατε μὴ δ’ἐπ’ ἀρωγῇ
Il,23,575,μή ποτέ τις εἴπῃσιν Ἀχαιῶν χαλκοχιτώνων
Il,23,576,Ἀντίλοχον ψεύδεσσι βιησάμενος Μενέλαος
Il,23,577,οἴχεται ἵππον ἄγων ὅτι οἱ πολὺ χείρονες ἦσαν
Il,23,578,ἵπποι αὐτὸς δὲ κρείσσων ἀρετῇ τε βίῃ τε
Il,23,579,εἰ δ’ἄγ’ ἐγὼν αὐτὸς δικάσω καί μ’οὔ τινά φημι
Il,23,580,ἄλλον ἐπιπλήξειν Δαναῶν ἰθεῖα γὰρ ἔσται
Il,23,581,Ἀντίλοχ’ εἰ δ’ἄγε δεῦρο διοτρεφές ἣ θέμις ἐστί
Il,23,582,στὰς ἵππων προπάροιθε καὶ ἅρματος αὐτὰρ ἱμάσθλην
Il,23,583,χερσὶν ἔχε ῥαδινήν ᾗ περ τὸ πρόσθεν ἔλαυνες
Il,23,584,ἵππων ἁψάμενος γαιήοχον ἐννοσίγαιον
Il,23,585,ὄμνυθι μὴ μὲν ἑκὼν τὸ ἐμὸν δόλῳ ἅρμα πεδῆσαι
Il,23,586,τὸν δ’αὖτ’ Ἀντίλοχος πεπνυμένος ἀντίον ηὔδα
Il,23,587,ἄνσχεο νῦν πολλὸν γὰρ ἔγωγε νεώτερός εἰμι
Il,23,588,σεῖο ἄναξ Μενέλαε σὺ δὲ πρότερος καὶ ἀρείων
Il,23,589,οἶσθ’ οἷαι νέου ἀνδρὸς ὑπερβασίαι τελέθουσι
Il,23,590,κραιπνότερος μὲν γάρ τε νόος λεπτὴ δέ τε μῆτις
Il,23,591,τώ τοι ἐπιτλήτω κραδίη ἵππον δέ τοι αὐτὸς
Il,23,592,δώσω τὴν ἀρόμην εἰ καί νύ κεν οἴκοθεν ἄλλο
Il,23,593,μεῖζον ἐπαιτήσειας ἄφαρ κέ τοι αὐτίκα δοῦναι
Il,23,594,βουλοίμην ἢ σοί γε διοτρεφὲς ἤματα πάντα
Il,23,595,ἐκ θυμοῦ πεσέειν καὶ δαίμοσιν εἶναι ἀλιτρός
Il,23,596,ἦ ῥα καὶ ἵππον ἄγων μεγαθύμου Νέστορος υἱὸς
Il,23,597,ἐν χείρεσσι τίθει Μενελάου τοῖο δὲ θυμὸς
Il,23,598,ἰάνθη ὡς εἴ τε περὶ σταχύεσσιν ἐέρση
Il,23,599,ληΐου ἀλδήσκοντος ὅτε φρίσσουσιν ἄρουραι
Il,23,600,ὣς ἄρα σοὶ Μενέλαε μετὰ φρεσὶ θυμὸς ἰάνθη
Il,23,601,καί μιν φωνήσας ἔπεα πτερόεντα προσηύδα
Il,23,602,Ἀντίλοχε νῦν μέν τοι ἐγὼν ὑποείξομαι αὐτὸς
Il,23,603,χωόμενος ἐπεὶ οὔ τι παρήορος οὐδ’ ἀεσίφρων
Il,23,604,ἦσθα πάρος νῦν αὖτε νόον νίκησε νεοίη
Il,23,605,δεύτερον αὖτ’ ἀλέασθαι ἀμείνονας ἠπεροπεύειν
Il,23,606,οὐ γάρ κέν με τάχ’ ἄλλος ἀνὴρ παρέπεισεν Ἀχαιῶν
Il,23,607,ἀλλὰ σὺ γὰρ δὴ πολλὰ πάθες καὶ πολλὰ μόγησας
Il,23,608,σός τε πατὴρ ἀγαθὸς καὶ ἀδελφεὸς εἵνεκ’ ἐμεῖο
Il,23,609,τώ τοι λισσομένῳ ἐπιπείσομαι ἠδὲ καὶ ἵππον
Il,23,610,δώσω ἐμήν περ ἐοῦσαν ἵνα γνώωσι καὶ οἵδε
Il,23,611,ὡς ἐμὸς οὔ ποτε θυμὸς ὑπερφίαλος καὶ ἀπηνής
Il,23,612,ἦ ῥα καὶ Ἀντιλόχοιο Νοήμονι δῶκεν ἑταίρῳ
Il,23,613,ἵππον ἄγειν ὃ δ’ἔπειτα λέβηθ’ ἕλε παμφανόωντα
Il,23,614,Μηριόνης δ’ἀνάειρε δύω χρυσοῖο τάλαντα
Il,23,615,τέτρατος ὡς ἔλασεν πέμπτον δ’ὑπελείπετ’ ἄεθλον
Il,23,616,ἀμφίθετος φιάλη τὴν Νέστορι δῶκεν Ἀχιλλεὺς
Il,23,617,Ἀργείων ἀν’ ἀγῶνα φέρων καὶ ἔειπε παραστάς
Il,23,618,τῆ νῦν καὶ σοὶ τοῦτο γέρον κειμήλιον ἔστω
Il,23,619,Πατρόκλοιο τάφου μνῆμ’ ἔμμεναι οὐ γὰρ ἔτ’ αὐτὸν
Il,23,620,ὄψῃ ἐν Ἀργείοισι δίδωμι δέ τοι τόδ’ ἄεθλον
Il,23,621,αὔτως οὐ γὰρ πύξ γε μαχήσεαι οὐδὲ παλαίσεις
Il,23,622,οὐδ’ ἔτ’ ἀκοντιστὺν ἐσδύσεαι οὐδὲ πόδεσσι
Il,23,623,θεύσεαι ἤδη γὰρ χαλεπὸν κατὰ γῆρας ἐπείγει
Il,23,624,ὣς εἰπὼν ἐν χερσὶ τίθει ὃ δ’ἐδέξατο χαίρων
Il,23,625,καί μιν φωνήσας ἔπεα πτερόεντα προσηύδα
Il,23,626,ναὶ δὴ ταῦτά γε πάντα τέκος κατὰ μοῖραν ἔειπες
Il,23,627,οὐ γὰρ ἔτ’ ἔμπεδα γυῖα φίλος πόδες οὐδέ τι χεῖρες
Il,23,628,ὤμων ἀμφοτέρωθεν ἐπαΐσσονται ἐλαφραί
Il,23,629,εἴθ’ ὣς ἡβώοιμι βίη τέ μοι ἔμπεδος εἴη
Il,23,630,ὡς ὁπότε κρείοντ’ Ἀμαρυγκέα θάπτον Ἐπειοὶ
Il,23,631,Βουπρασίῳ παῖδες δ’ἔθεσαν βασιλῆος ἄεθλα
Il,23,632,ἔνθ’ οὔ τίς μοι ὁμοῖος ἀνὴρ γένετ’ οὔτ’ ἄρ’ Ἐπειῶν
Il,23,633,οὔτ’ αὐτῶν Πυλίων οὔτ’ Αἰτωλῶν μεγαθύμων
Il,23,634,πὺξ μὲν ἐνίκησα Κλυτομήδεα Ἤνοπος υἱόν
Il,23,635,Ἀγκαῖον δὲ πάλῃ Πλευρώνιον ὅς μοι ἀνέστη
Il,23,636,Ἴφικλον δὲ πόδεσσι παρέδραμον ἐσθλὸν ἐόντα
Il,23,637,δουρὶ δ’ὑπειρέβαλον Φυλῆά τε καὶ Πολύδωρον
Il,23,638,οἴοισίν μ’ἵπποισι παρήλασαν Ἀκτορίωνε
Il,23,639,πλήθει πρόσθε βαλόντες ἀγασσάμενοι περὶ νίκης
Il,23,640,οὕνεκα δὴ τὰ μέγιστα παρ’ αὐτόθι λείπετ’ ἄεθλα
Il,23,641,οἳ δ’ἄρ’ ἔσαν δίδυμοι ὃ μὲν ἔμπεδον ἡνιόχευεν
Il,23,642,ἔμπεδον ἡνιόχευ’ ὃ δ’ἄρα μάστιγι κέλευεν
Il,23,643,ὥς ποτ’ ἔον νῦν αὖτε νεώτεροι ἀντιοώντων
Il,23,644,ἔργων τοιούτων ἐμὲ δὲ χρὴ γήραϊ λυγρῷ
Il,23,645,πείθεσθαι τότε δ’αὖτε μετέπρεπον ἡρώεσσιν
Il,23,646,ἀλλ’ ἴθι καὶ σὸν ἑταῖρον ἀέθλοισι κτερέϊζε
Il,23,647,τοῦτο δ’ἐγὼ πρόφρων δέχομαι χαίρει δέ μοι ἦτορ
Il,23,648,ὥς μευ ἀεὶ μέμνησαι ἐνηέος οὐδέ σε λήθω
Il,23,649,τιμῆς ἧς τέ μ’ἔοικε τετιμῆσθαι μετ’ Ἀχαιοῖς
Il,23,650,σοὶ δὲ θεοὶ τῶνδ’ ἀντὶ χάριν μενοεικέα δοῖεν
Il,23,651,ὣς φάτο Πηλεΐδης δὲ πολὺν καθ’ ὅμιλον Ἀχαιῶν
Il,23,652,ᾤχετ’ ἐπεὶ πάντ’ αἶνον ἐπέκλυε Νηλεΐδαο
Il,23,653,αὐτὰρ ὃ πυγμαχίης ἀλεγεινῆς θῆκεν ἄεθλα
Il,23,654,ἡμίονον ταλαεργὸν ἄγων κατέδησ’ ἐν ἀγῶνι
Il,23,655,ἑξέτε’ ἀδμήτην ἥ τ’ἀλγίστη δαμάσασθαι
Il,23,656,τῷ δ’ἄρα νικηθέντι τίθει δέπας ἀμφικύπελλον
Il,23,657,στῆ δ’ὀρθὸς καὶ μῦθον ἐν Ἀργείοισιν ἔειπεν
Il,23,658,Ἀτρεΐδη τε καὶ ἄλλοι ἐϋκνήμιδες Ἀχαιοὶ
Il,23,659,ἄνδρε δύω περὶ τῶνδε κελεύομεν ὥ περ ἀρίστω
Il,23,660,πὺξ μάλ’ ἀνασχομένω πεπληγέμεν ᾧ δέ κ’Ἀπόλλων
Il,23,661,δώῃ καμμονίην γνώωσι δὲ πάντες Ἀχαιοί
Il,23,662,ἡμίονον ταλαεργὸν ἄγων κλισίην δὲ νεέσθω
Il,23,663,αὐτὰρ ὃ νικηθεὶς δέπας οἴσεται ἀμφικύπελλον
Il,23,664,ὣς ἔφατ’ ὄρνυτο δ’αὐτίκ’ ἀνὴρ ἠΰς τε μέγας τε
Il,23,665,εἰδὼς πυγμαχίης υἱὸς Πανοπῆος Ἐπειός
Il,23,666,ἅψατο δ’ἡμιόνου ταλαεργοῦ φώνησέν τε
Il,23,667,ἆσσον ἴτω ὅς τις δέπας οἴσεται ἀμφικύπελλον
Il,23,668,ἡμίονον δ’οὔ φημί τιν’ ἀξέμεν ἄλλον Ἀχαιῶν
Il,23,669,πυγμῇ νικήσαντ’ ἐπεὶ εὔχομαι εἶναι ἄριστος
Il,23,670,ἦ οὐχ ἅλις ὅττι μάχης ἐπιδεύομαι; οὐδ’ ἄρα πως ἦν
Il,23,671,ἐν πάντεσσ’ ἔργοισι δαήμονα φῶτα γενέσθαι
Il,23,672,ὧδε γὰρ ἐξερέω τὸ δὲ καὶ τετελεσμένον ἔσται
Il,23,673,ἀντικρὺ χρόα τε ῥήξω σύν τ’ὀστέ’ ἀράξω
Il,23,674,κηδεμόνες δέ οἱ ἐνθάδ’ ἀολλέες αὖθι μενόντων
Il,23,675,οἵ κέ μιν ἐξοίσουσιν ἐμῇς ὑπὸ χερσὶ δαμέντα
Il,23,676,ὣς ἔφαθ’ οἳ δ’ἄρα πάντες ἀκὴν ἐγένοντο σιωπῇ
Il,23,677,Εὐρύαλος δέ οἱ οἶος ἀνίστατο ἰσόθεος φὼς
Il,23,678,Μηκιστῆος υἱὸς Ταλαϊονίδαο ἄνακτος
Il,23,679,ὅς ποτε Θήβας δ’ἦλθε δεδουπότος Οἰδιπόδαο
Il,23,680,ἐς τάφον ἔνθα δὲ πάντας ἐνίκα Καδμείωνας
Il,23,681,τὸν μὲν Τυδεΐδης δουρὶ κλυτὸς ἀμφεπονεῖτο
Il,23,682,θαρσύνων ἔπεσιν μέγα δ’αὐτῷ βούλετο νίκην
Il,23,683,ζῶμα δέ οἱ πρῶτον παρακάββαλεν αὐτὰρ ἔπειτα
Il,23,684,δῶκεν ἱμάντας ἐϋτμήτους βοὸς ἀγραύλοιο
Il,23,685,τὼ δὲ ζωσαμένω βήτην ἐς μέσσον ἀγῶνα
Il,23,686,ἄντα δ’ἀνασχομένω χερσὶ στιβαρῇσιν ἅμ’ ἄμφω
Il,23,687,σύν ῥ’ἔπεσον σὺν δέ σφι βαρεῖαι χεῖρες ἔμιχθεν
Il,23,688,δεινὸς δὲ χρόμαδος γενύων γένετ’ ἔρρεε δ’ἱδρὼς
Il,23,689,πάντοθεν ἐκ μελέων ἐπὶ δ’ὄρνυτο δῖος Ἐπειός
Il,23,690,κόψε δὲ παπτήναντα παρήϊον οὐδ’ ἄρ’ ἔτι δὴν
Il,23,691,ἑστήκειν αὐτοῦ γὰρ ὑπήριπε φαίδιμα γυῖα
Il,23,692,ὡς δ’ὅθ’ ὑπὸ φρικὸς Βορέω ἀναπάλλεται ἰχθὺς
Il,23,693,θίν’ ἐν φυκιόεντι μέλαν δέ ἑ κῦμα κάλυψεν
Il,23,694,ὣς πληγεὶς ἀνέπαλτ’ αὐτὰρ μεγάθυμος Ἐπειὸς
Il,23,695,χερσὶ λαβὼν ὤρθωσε φίλοι δ’ἀμφέσταν ἑταῖροι
Il,23,696,οἵ μιν ἄγον δι’ ἀγῶνος ἐφελκομένοισι πόδεσσιν
Il,23,697,αἷμα παχὺ πτύοντα κάρη βάλλονθ’ ἑτέρωσε
Il,23,698,κὰδ δ’ἀλλοφρονέοντα μετὰ σφίσιν εἷσαν ἄγοντες
Il,23,699,αὐτοὶ δ’οἰχόμενοι κόμισαν δέπας ἀμφικύπελλον
Il,23,700,Πηλεΐδης δ’αἶψ’ ἄλλα κατὰ τρίτα θῆκεν ἄεθλα
Il,23,701,δεικνύμενος Δαναοῖσι παλαισμοσύνης ἀλεγεινῆς
Il,23,702,τῷ μὲν νικήσαντι μέγαν τρίποδ’ ἐμπυριβήτην
Il,23,703,τὸν δὲ δυωδεκάβοιον ἐνὶ σφίσι τῖον Ἀχαιοί
Il,23,704,ἀνδρὶ δὲ νικηθέντι γυναῖκ’ ἐς μέσσον ἔθηκε
Il,23,705,πολλὰ δ’ἐπίστατο ἔργα τίον δέ ἑ τεσσαράβοιον
Il,23,706,στῆ δ’ὀρθὸς καὶ μῦθον ἐν Ἀργείοισιν ἔειπεν
Il,23,707,ὄρνυσθ’ οἳ καὶ τούτου ἀέθλου πειρήσεσθον
Il,23,708,ὣς ἔφατ’ ὦρτο δ’ἔπειτα μέγας Τελαμώνιος Αἴας
Il,23,709,ἂν δ’Ὀδυσεὺς πολύμητις ἀνίστατο κέρδεα εἰδώς
Il,23,710,ζωσαμένω δ’ἄρα τώ γε βάτην ἐς μέσσον ἀγῶνα
Il,23,711,ἀγκὰς δ’ἀλλήλων λαβέτην χερσὶ στιβαρῇσιν
Il,23,712,ὡς ὅτ’ ἀμείβοντες τούς τε κλυτὸς ἤραρε τέκτων
Il,23,713,δώματος ὑψηλοῖο βίας ἀνέμων ἀλεείνων
Il,23,714,τετρίγει δ’ἄρα νῶτα θρασειάων ἀπὸ χειρῶν
Il,23,715,ἑλκόμενα στερεῶς κατὰ δὲ νότιος ῥέεν ἱδρώς
Il,23,716,πυκναὶ δὲ σμώδιγγες ἀνὰ πλευράς τε καὶ ὤμους
Il,23,717,αἵματι φοινικόεσσαι ἀνέδραμον οἳ δὲ μάλ’ αἰεὶ
Il,23,718,νίκης ἱέσθην τρίποδος πέρι ποιητοῖο
Il,23,719,οὔτ’ Ὀδυσεὺς δύνατο σφῆλαι οὔδει τε πελάσσαι
Il,23,720,οὔτ’ Αἴας δύνατο κρατερὴ δ’ἔχεν ἲς Ὀδυσῆος
Il,23,721,ἀλλ’ ὅτε δή ῥ’ἀνίαζον ἐϋκνήμιδας Ἀχαιούς
Il,23,722,δὴ τότε μιν προσέειπε μέγας Τελαμώνιος Αἴας
Il,23,723,διογενὲς Λαερτιάδη πολυμήχαν’ Ὀδυσσεῦ
Il,23,724,ἤ μ’ἀνάειρ’ ἢ ἐγὼ σέ τὰ δ’αὖ Διὶ πάντα μελήσει
Il,23,725,ὣς εἰπὼν ἀνάειρε δόλου δ’οὐ λήθετ’ Ὀδυσσεύς
Il,23,726,κόψ’ ὄπιθεν κώληπα τυχών ὑπέλυσε δὲ γυῖα
Il,23,727,κὰδ δ’ἔβαλ’ ἐξοπίσω ἐπὶ δὲ στήθεσσιν Ὀδυσσεὺς
Il,23,728,κάππεσε λαοὶ δ’αὖ  θηεῦντό τε θάμβησάν τε
Il,23,729,δεύτερος αὖτ’ ἀνάειρε πολύτλας δῖος Ὀδυσσεύς
Il,23,730,κίνησεν δ’ἄρα τυτθὸν ἀπὸ χθονός οὐδ’ ἔτ’ ἄειρεν
Il,23,731,ἐν δὲ γόνυ γνάμψεν ἐπὶ δὲ χθονὶ κάππεσον ἄμφω
Il,23,732,πλησίοι ἀλλήλοισι μιάνθησαν δὲ κονίῃ
Il,23,733,καί νύ κε τὸ τρίτον αὖτις ἀναΐξαντ’ ἐπάλαιον
Il,23,734,εἰ μὴ Ἀχιλλεὺς αὐτὸς ἀνίστατο καὶ κατέρυκε
Il,23,735,μηκέτ’ ἐρείδεσθον μὴ δὲ τρίβεσθε κακοῖσι
Il,23,736,νίκη δ’ἀμφοτέροισιν ἀέθλια δ’ἶσ’ ἀνελόντες
Il,23,737,ἔρχεσθ’ ὄφρα καὶ ἄλλοι ἀεθλεύωσιν Ἀχαιοί
Il,23,738,ὣς ἔφαθ’ οἳ δ’ἄρα τοῦ μάλα μὲν κλύον ἠδὲ πίθοντο
Il,23,739,καί ῥ’ἀπομορξαμένω κονίην δύσαντο χιτῶνας
Il,23,740,Πηλεΐδης δ’αἶψ’ ἄλλα τίθει ταχυτῆτος ἄεθλα
Il,23,741,ἀργύρεον κρητῆρα τετυγμένον ἓξ δ’ἄρα μέτρα
Il,23,742,χάνδανεν αὐτὰρ κάλλει ἐνίκα πᾶσαν ἐπ’ αἶαν
Il,23,743,πολλόν ἐπεὶ Σιδόνες πολυδαίδαλοι εὖ ἤσκησαν
Il,23,744,Φοίνικες δ’ἄγον ἄνδρες ἐπ’ ἠεροειδέα πόντον
Il,23,745,στῆσαν δ’ἐν λιμένεσσι Θόαντι δὲ δῶρον ἔδωκαν
Il,23,746,υἷος δὲ Πριάμοιο Λυκάονος ὦνον ἔδωκε
Il,23,747,Πατρόκλῳ ἥρωϊ Ἰησονίδης Εὔνηος
Il,23,748,καὶ τὸν Ἀχιλλεὺς θῆκεν ἄεθλον οὗ ἑτάροιο
Il,23,749,ὅς τις ἐλαφρότατος ποσσὶ κραιπνοῖσι πέλοιτο
Il,23,750,δευτέρῳ αὖ βοῦν θῆκε μέγαν καὶ πίονα δημῷ
Il,23,751,ἡμιτάλαντον δὲ χρυσοῦ λοισθήϊ’ ἔθηκε
Il,23,752,στῆ δ’ὀρθὸς καὶ μῦθον ἐν Ἀργείοισιν ἔειπεν
Il,23,753,ὄρνυσθ’ οἳ καὶ τούτου ἀέθλου πειρήσεσθε
Il,23,754,ὣς ἔφατ’ ὄρνυτο δ’αὐτίκ’ Ὀϊλῆος ταχὺς Αἴας
Il,23,755,ἂν δ’Ὀδυσεὺς πολύμητις ἔπειτα δὲ Νέστορος υἱὸς
Il,23,756,Ἀντίλοχος ὃ γὰρ αὖτε νέους ποσὶ πάντας ἐνίκα
Il,23,757,στὰν δὲ μεταστοιχί σήμηνε δὲ τέρματ’ Ἀχιλλεύς
Il,23,758,τοῖσι δ’ἀπὸ νύσσης τέτατο δρόμος ὦκα δ’ἔπειτα
Il,23,759,ἔκφερ’ Ὀϊλιάδης ἐπὶ δ’ὄρνυτο δῖος Ὀδυσσεὺς
Il,23,760,ἄγχι μάλ’ ὡς ὅτε τίς τε γυναικὸς ἐϋζώνοιο
Il,23,761,στήθεός ἐστι κανών ὅν τ’εὖ μάλα χερσὶ τανύσσῃ
Il,23,762,πηνίον ἐξέλκουσα παρὲκ μίτον ἀγχόθι δ’ἴσχει
Il,23,763,στήθεος ὣς Ὀδυσεὺς θέεν ἐγγύθεν αὐτὰρ ὄπισθεν
Il,23,764,ἴχνια τύπτε πόδεσσι πάρος κόνιν ἀμφιχυθῆναι
Il,23,765,κὰδ δ’ἄρα οἱ κεφαλῆς χέ’ ἀϋτμένα δῖος Ὀδυσσεὺς
Il,23,766,αἰεὶ ῥίμφα θέων ἴαχον δ’ἐπὶ πάντες Ἀχαιοὶ
Il,23,767,νίκης ἱεμένῳ μάλα δὲ σπεύδοντι κέλευον
Il,23,768,ἀλλ’ ὅτε δὴ πύματον τέλεον δρόμον αὐτίκ’ Ὀδυσσεὺς
Il,23,769,εὔχετ’ Ἀθηναίῃ γλαυκώπιδι ὃν κατὰ θυμόν
Il,23,770,κλῦθι θεά ἀγαθή μοι ἐπίρροθος ἐλθὲ ποδοῖιν
Il,23,771,ὣς ἔφατ’ εὐχόμενος τοῦ δ’ἔκλυε Παλλὰς Ἀθήνη
Il,23,772,γυῖα δ’ἔθηκεν ἐλαφρά πόδας καὶ χεῖρας ὕπερθεν
Il,23,773,ἀλλ’ ὅτε δὴ τάχ’ ἔμελλον ἐπαΐξασθαι ἄεθλον
Il,23,774,ἔνθ’ Αἴας μὲν ὄλισθε θέων βλάψεν γὰρ Ἀθήνη
Il,23,775,τῇ ῥα βοῶν κέχυτ’ ὄνθος ἀποκταμένων ἐριμύκων
Il,23,776,οὓς ἐπὶ Πατρόκλῳ πέφνεν πόδας ὠκὺς Ἀχιλλεύς
Il,23,777,ἐν δ’ὄνθου βοέου πλῆτο στόμα τε ῥῖνάς τε
Il,23,778,κρητῆρ’ αὖτ’ ἀνάειρε πολύτλας δῖος Ὀδυσσεύς
Il,23,779,ὡς ἦλθε φθάμενος ὃ δὲ βοῦν ἕλε φαίδιμος Αἴας
Il,23,780,στῆ δὲ κέρας μετὰ χερσὶν ἔχων βοὸς ἀγραύλοιο
Il,23,781,ὄνθον ἀποπτύων μετὰ δ’Ἀργείοισιν ἔειπεν
Il,23,782,ὢ πόποι ἦ μ’ἔβλαψε θεὰ πόδας ἣ τὸ πάρος περ
Il,23,783,μήτηρ ὣς Ὀδυσῆϊ παρίσταται ἠδ’ ἐπαρήγει
Il,23,784,ὣς ἔφαθ’ οἳ δ’ἄρα πάντες ἐπ’ αὐτῷ ἡδὺ γέλασσαν
Il,23,785,Ἀντίλοχος δ’ἄρα δὴ λοισθήϊον ἔκφερ’ ἄεθλον
Il,23,786,μειδιόων καὶ μῦθον ἐν Ἀργείοισιν ἔειπεν
Il,23,787,εἰδόσιν ὔμμ’ ἐρέω πᾶσιν φίλοι ὡς ἔτι καὶ νῦν
Il,23,788,ἀθάνατοι τιμῶσι παλαιοτέρους ἀνθρώπους
Il,23,789,Αἴας μὲν γὰρ ἐμεῖ’ ὀλίγον προγενέστερός ἐστιν
Il,23,790,οὗτος δὲ προτέρης γενεῆς προτέρων τ’ἀνθρώπων
Il,23,791,ὠμογέροντα δέ μίν φασ’ ἔμμεναι ἀργαλέον δὲ
Il,23,792,ποσσὶν ἐριδήσασθαι Ἀχαιοῖς εἰ μὴ Ἀχιλλεῖ
Il,23,793,ὣς φάτο κύδηνεν δὲ ποδώκεα Πηλεΐωνα
Il,23,794,τὸν δ’Ἀχιλεὺς μύθοισιν ἀμειβόμενος προσέειπεν
Il,23,795,Ἀντίλοχ’ οὐ μέν τοι μέλεος εἰρήσεται αἶνος
Il,23,796,ἀλλά τοι ἡμιτάλαντον ἐγὼ χρυσοῦ ἐπιθήσω
Il,23,797,ὣς εἰπὼν ἐν χερσὶ τίθει ὃ δ’ἐδέξατο χαίρων
Il,23,798,αὐτὰρ Πηλεΐδης κατὰ μὲν δολιχόσκιον ἔγχος
Il,23,799,θῆκ’ ἐς ἀγῶνα φέρων κατὰ δ’ἀσπίδα καὶ τρυφάλειαν
Il,23,800,τεύχεα Σαρπήδοντος ἅ μιν Πάτροκλος ἀπηύρα
Il,23,801,στῆ δ’ὀρθὸς καὶ μῦθον ἐν Ἀργείοισιν ἔειπεν
Il,23,802,ἄνδρε δύω περὶ τῶνδε κελεύομεν ὥ περ ἀρίστω
Il,23,803,τεύχεα ἑσσαμένω ταμεσίχροα χαλκὸν ἑλόντε
Il,23,804,ἀλλήλων προπάροιθεν ὁμίλου πειρηθῆναι
Il,23,805,ὁππότερός κε φθῇσιν ὀρεξάμενος χρόα καλόν
Il,23,806,ψαύσῃ δ’ἐνδίνων διά τ’ἔντεα καὶ μέλαν αἷμα
Il,23,807,τῷ μὲν ἐγὼ δώσω τόδε φάσγανον ἀργυρόηλον
Il,23,808,καλὸν Θρηΐκιον τὸ μὲν Ἀστεροπαῖον ἀπηύρων
Il,23,809,τεύχεα δ’ἀμφότεροι ξυνήϊα ταῦτα φερέσθων
Il,23,810,καί σφιν δαῖτ’ ἀγαθὴν παραθήσομεν ἐν κλισίῃσιν
Il,23,811,ὣς ἔφατ’ ὦρτο δ’ἔπειτα μέγας Τελαμώνιος Αἴας
Il,23,812,ἂν δ’ἄρα Τυδεΐδης ὦρτο κρατερὸς Διομήδης
Il,23,813,οἳ δ’ἐπεὶ οὖν ἑκάτερθεν ὁμίλου θωρήχθησαν
Il,23,814,ἐς μέσον ἀμφοτέρω συνίτην μεμαῶτε μάχεσθαι
Il,23,815,δεινὸν δερκομένω θάμβος δ’ἔχε πάντας Ἀχαιούς
Il,23,816,ἀλλ’ ὅτε δὴ σχεδὸν ἦσαν ἐπ’ ἀλλήλοισιν ἰόντες
Il,23,817,τρὶς μὲν ἐπήϊξαν τρὶς δὲ σχεδὸν ὁρμήθησαν
Il,23,818,ἔνθ’ Αἴας μὲν ἔπειτα κατ’ ἀσπίδα πάντοσ’ ἐΐσην
Il,23,819,νύξ’ οὐδὲ χρό’ ἵκανεν ἔρυτο γὰρ ἔνδοθι θώρηξ
Il,23,820,Τυδεΐδης δ’ἄρ’ ἔπειτα ὑπὲρ σάκεος μεγάλοιο
Il,23,821,αἰὲν ἐπ’ αὐχένι κῦρε φαεινοῦ δουρὸς ἀκωκῇ
Il,23,822,καὶ τότε δή ῥ’Αἴαντι περιδείσαντες Ἀχαιοὶ
Il,23,823,παυσαμένους ἐκέλευσαν ἀέθλια ἶσ’ ἀνελέσθαι
Il,23,824,αὐτὰρ Τυδεΐδῃ δῶκεν μέγα φάσγανον ἥρως
Il,23,825,σὺν κολεῷ τε φέρων καὶ ἐϋτμήτῳ τελαμῶνι
Il,23,826,αὐτὰρ Πηλεΐδης θῆκεν σόλον αὐτοχόωνον
Il,23,827,ὃν πρὶν μὲν ῥίπτασκε μέγα σθένος Ἠετίωνος
Il,23,828,ἀλλ’ ἤτοι τὸν ἔπεφνε ποδάρκης δῖος Ἀχιλλεύς
Il,23,829,τὸν δ’ἄγετ’ ἐν νήεσσι σὺν ἄλλοισι κτεάτεσσι
Il,23,830,στῆ δ’ὀρθὸς καὶ μῦθον ἐν Ἀργείοισιν ἔειπεν
Il,23,831,ὄρνυσθ’ οἳ καὶ τούτου ἀέθλου πειρήσεσθε
Il,23,832,εἴ οἱ καὶ μάλα πολλὸν ἀπόπροθι πίονες ἀγροί
Il,23,833,ἕξει μιν καὶ πέντε περιπλομένους ἐνιαυτοὺς
Il,23,834,χρεώμενος οὐ μὲν γάρ οἱ ἀτεμβόμενός γε σιδήρου
Il,23,835,ποιμὴν οὐδ’ ἀροτὴρ εἶσ’ ἐς πόλιν ἀλλὰ παρέξει
Il,23,836,ὣς ἔφατ’ ὦρτο δ’ἔπειτα μενεπτόλεμος Πολυποίτης
Il,23,837,ἂν δὲ Λεοντῆος κρατερὸν μένος ἀντιθέοιο
Il,23,838,ἂν δ’Αἴας Τελαμωνιάδης καὶ δῖος Ἐπειός
Il,23,839,ἑξείης δ’ἵσταντο σόλον δ’ἕλε δῖος Ἐπειός
Il,23,840,ἧκε δὲ δινήσας γέλασαν δ’ἐπὶ πάντες Ἀχαιοί
Il,23,841,δεύτερος αὖτ’ ἀφέηκε Λεοντεὺς ὄζος Ἄρηος
Il,23,842,τὸ τρίτον αὖτ’ ἔρριψε μέγας Τελαμώνιος Αἴας
Il,23,843,χειρὸς ἄπο στιβαρῆς καὶ ὑπέρβαλε σήματα πάντων
Il,23,844,ἀλλ’ ὅτε δὴ σόλον εἷλε μενεπτόλεμος Πολυποίτης
Il,23,845,ὅσσόν τίς τ’ἔρριψε καλαύροπα βουκόλος ἀνήρ
Il,23,846,ἣ δέ θ’ἑλισσομένη πέτεται διὰ βοῦς ἀγελαίας
Il,23,847,τόσσον παντὸς ἀγῶνος ὑπέρβαλε τοὶ δὲ βόησαν
Il,23,848,ἀνστάντες δ’ἕταροι Πολυποίταο κρατεροῖο
Il,23,849,νῆας ἔπι γλαφυρὰς ἔφερον βασιλῆος ἄεθλον
Il,23,850,αὐτὰρ ὃ τοξευτῇσι τίθει ἰόεντα σίδηρον
Il,23,851,κὰδ δ’ἐτίθει δέκα μὲν πελέκεας δέκα δ’ἡμιπέλεκκα
Il,23,852,ἱστὸν δ’ἔστησεν νηὸς κυανοπρῴροιο
Il,23,853,τηλοῦ ἐπὶ ψαμάθοις ἐκ δὲ τρήρωνα πέλειαν
Il,23,854,λεπτῇ μηρίνθῳ δῆσεν ποδός ἧς ἄρ’ ἀνώγει
Il,23,855,τοξεύειν ὃς μέν κε βάλῃ τρήρωνα πέλειαν
Il,23,856,πάντας ἀειράμενος πελέκεας οἶκον δὲ φερέσθω
Il,23,857,ὃς δέ κε μηρίνθοιο τύχῃ ὄρνιθος ἁμαρτών
Il,23,858,ἥσσων γὰρ δὴ κεῖνος ὃ δ’οἴσεται ἡμιπέλεκκα
Il,23,859,ὣς ἔφατ’ ὦρτο δ’ἔπειτα βίη Τεύκροιο ἄνακτος
Il,23,860,ἂν δ’ἄρα Μηριόνης θεράπων ἐῢς Ἰδομενῆος
Il,23,861,κλήρους δ’ἐν κυνέῃ χαλκήρεϊ πάλλον ἑλόντες
Il,23,862,Τεῦκρος δὲ πρῶτος κλήρῳ λάχεν αὐτίκα δ’ἰὸν
Il,23,863,ἧκεν ἐπικρατέως οὐδ’ ἠπείλησεν ἄνακτι
Il,23,864,ἀρνῶν πρωτογόνων ῥέξειν κλειτὴν ἑκατόμβην
Il,23,865,ὄρνιθος μὲν ἅμαρτε μέγηρε γάρ οἱ τό γ’Ἀπόλλων
Il,23,866,αὐτὰρ ὃ μήρινθον βάλε πὰρ πόδα τῇ δέδετ’ ὄρνις
Il,23,867,ἀντικρὺ δ’ἀπὸ μήρινθον τάμε πικρὸς ὀϊστός
Il,23,868,ἣ μὲν ἔπειτ’ ἤϊξε πρὸς οὐρανόν ἣ δὲ παρείθη
Il,23,869,μήρινθος ποτὶ γαῖαν ἀτὰρ κελάδησαν Ἀχαιοί
Il,23,870,σπερχόμενος δ’ἄρα Μηριόνης ἐξείρυσε χειρὸς
Il,23,871,τόξον ἀτὰρ δὴ ὀϊστὸν ἔχεν πάλαι ὡς ἴθυνεν
Il,23,872,αὐτίκα δ’ἠπείλησεν ἑκηβόλῳ Ἀπόλλωνι
Il,23,873,ἀρνῶν πρωτογόνων ῥέξειν κλειτὴν ἑκατόμβην
Il,23,874,ὕψι δ’ὑπὸ νεφέων εἶδε τρήρωνα πέλειαν
Il,23,875,τῇ ῥ’ὅ γε δινεύουσαν ὑπὸ πτέρυγος βάλε μέσσην
Il,23,876,ἀντικρὺ δὲ διῆλθε βέλος τὸ μὲν ἂψ ἐπὶ γαίῃ
Il,23,877,πρόσθεν Μηριόναο πάγη ποδός αὐτὰρ ἣ ὄρνις
Il,23,878,ἱστῷ ἐφεζομένη νηὸς κυανοπρῴροιο
Il,23,879,αὐχέν’ ἀπεκρέμασεν σὺν δὲ πτερὰ πυκνὰ λίασθεν
Il,23,880,ὠκὺς δ’ἐκ μελέων θυμὸς πτάτο τῆλε δ’ἀπ’ αὐτοῦ
Il,23,881,κάππεσε λαοὶ δ’αὖ  θηεῦντό τε θάμβησάν τε
Il,23,882,ἂν δ’ἄρα Μηριόνης πελέκεας δέκα πάντας ἄειρε
Il,23,883,Τεῦκρος δ’ἡμιπέλεκκα φέρεν κοίλας ἐπὶ νῆας
Il,23,884,αὐτὰρ Πηλεΐδης κατὰ μὲν δολιχόσκιον ἔγχος
Il,23,885,κὰδ δὲ λέβητ’ ἄπυρον βοὸς ἄξιον ἀνθεμόεντα
Il,23,886,θῆκ’ ἐς ἀγῶνα φέρων καί ῥ’ἥμονες ἄνδρες ἀνέσταν
Il,23,887,ἂν μὲν ἄρ’ Ἀτρεΐδης εὐρὺ κρείων Ἀγαμέμνων
Il,23,888,ἂν δ’ἄρα Μηριόνης θεράπων ἐῢς Ἰδομενῆος
Il,23,889,τοῖσι δὲ καὶ μετέειπε ποδάρκης δῖος Ἀχιλλεύς
Il,23,890,Ἀτρεΐδη ἴδμεν γὰρ ὅσον προβέβηκας ἁπάντων
Il,23,891,ἠδ’ ὅσσον δυνάμει τε καὶ ἥμασιν ἔπλευ ἄριστος
Il,23,892,ἀλλὰ σὺ μὲν τόδ’ ἄεθλον ἔχων κοίλας ἐπὶ νῆας
Il,23,893,ἔρχευ ἀτὰρ δόρυ Μηριόνῃ ἥρωϊ πόρωμεν
Il,23,894,εἰ σύ γε σῷ θυμῷ ἐθέλοις κέλομαι γὰρ ἔγωγε
Il,23,895,ὣς ἔφατ’ οὐδ’ ἀπίθησεν ἄναξ ἀνδρῶν Ἀγαμέμνων
Il,23,896,δῶκε δὲ Μηριόνῃ δόρυ χάλκεον αὐτὰρ ὅ γ’ἥρως
Il,23,897,Ταλθυβίῳ κήρυκι δίδου περικαλλὲς ἄεθλον
Il,24,1,λῦτο δ’ἀγών λαοὶ δὲ θοὰς ἐπὶ νῆας ἕκαστοι
Il,24,2,ἐσκίδναντ’ ἰέναι τοὶ μὲν δόρποιο μέδοντο
Il,24,3,ὕπνου τε γλυκεροῦ ταρπήμεναι αὐτὰρ Ἀχιλλεὺς
Il,24,4,κλαῖε φίλου ἑτάρου μεμνημένος οὐδέ μιν ὕπνος
Il,24,5,ᾕρει πανδαμάτωρ ἀλλ’ ἐστρέφετ’ ἔνθα καὶ ἔνθα
Il,24,6,Πατρόκλου ποθέων ἀνδροτῆτά τε καὶ μένος ἠΰ
Il,24,7,ἠδ’ ὁπόσα τολύπευσε σὺν αὐτῷ καὶ πάθεν ἄλγεα
Il,24,8,ἀνδρῶν τε πτολέμους ἀλεγεινά τε κύματα πείρων
Il,24,9,τῶν μιμνησκόμενος θαλερὸν κατὰ δάκρυον εἶβεν
Il,24,10,ἄλλοτ’ ἐπὶ πλευρὰς κατακείμενος ἄλλοτε δ’αὖτε
Il,24,11,ὕπτιος ἄλλοτε δὲ πρηνής τοτὲ δ’ὀρθὸς ἀναστὰς
Il,24,12,δινεύεσκ’ ἀλύων παρὰ θῖν’ ἁλός οὐδέ μιν ἠὼς
Il,24,13,φαινομένη λήθεσκεν ὑπεὶρ ἅλα τ’ἠϊόνας τε
Il,24,14,ἀλλ’ ὅ γ’ἐπεὶ ζεύξειεν ὑφ’ ἅρμασιν ὠκέας ἵππους
Il,24,15,Ἕκτορα δ’ἕλκεσθαι δησάσκετο δίφρου ὄπισθεν
Il,24,16,τρὶς δ’ἐρύσας περὶ σῆμα Μενοιτιάδαο θανόντος
Il,24,17,αὖτις ἐνὶ κλισίῃ παυέσκετο τὸν δέ τ’ἔασκεν
Il,24,18,ἐν κόνι ἐκτανύσας προπρηνέα τοῖο δ’Ἀπόλλων
Il,24,19,πᾶσαν ἀεικείην ἄπεχε χροῒ φῶτ’ ἐλεαίρων
Il,24,20,καὶ τεθνηότα περ περὶ δ’αἰγίδι πάντα κάλυπτε
Il,24,21,χρυσείῃ ἵνα μή μιν ἀποδρύφοι ἑλκυστάζων
Il,24,22,ὣς ὃ μὲν Ἕκτορα δῖον ἀείκιζεν μενεαίνων
Il,24,23,τὸν δ’ἐλεαίρεσκον μάκαρες θεοὶ εἰσορόωντες
Il,24,24,κλέψαι δ’ὀτρύνεσκον ἐΰσκοπον ἀργεϊφόντην
Il,24,25,ἔνθ’ ἄλλοις μὲν πᾶσιν ἑήνδανεν οὐδέ ποθ’ Ἥρῃ
Il,24,26,οὐδὲ Ποσειδάων’ οὐδὲ γλαυκώπιδι κούρῃ
Il,24,27,ἀλλ’ ἔχον ὥς σφιν πρῶτον ἀπήχθετο Ἴλιος ἱρὴ
Il,24,28,καὶ Πρίαμος καὶ λαὸς Ἀλεξάνδρου ἕνεκ’ ἄτης
Il,24,29,ὃς νείκεσσε θεὰς ὅτε οἱ μέσσαυλον ἵκοντο
Il,24,30,τὴν δ’ᾔνησ’ ἥ οἱ πόρε μαχλοσύνην ἀλεγεινήν
Il,24,31,ἀλλ’ ὅτε δή ῥ’ἐκ τοῖο δυωδεκάτη γένετ’ ἠώς
Il,24,32,καὶ τότ’ ἄρ’ ἀθανάτοισι μετηύδα Φοῖβος Ἀπόλλων
Il,24,33,σχέτλιοί ἐστε θεοί δηλήμονες οὔ νύ ποθ’ ὑμῖν
Il,24,34,Ἕκτωρ μηρί’ ἔκηε βοῶν αἰγῶν τε τελείων;
Il,24,35,τὸν νῦν οὐκ ἔτλητε νέκυν περ ἐόντα σαῶσαι
Il,24,36,ᾗ τ’ἀλόχῳ ἰδέειν καὶ μητέρι καὶ τέκεϊ ᾧ
Il,24,37,καὶ πατέρι Πριάμῳ λαοῖσί τε τοί κέ μιν ὦκα
Il,24,38,ἐν πυρὶ κήαιεν καὶ ἐπὶ κτέρεα κτερίσαιεν
Il,24,39,ἀλλ’ ὀλοῷ Ἀχιλῆϊ θεοὶ βούλεσθ’ ἐπαρήγειν
Il,24,40,ᾧ οὔτ’ ἂρ φρένες εἰσὶν ἐναίσιμοι οὔτε νόημα
Il,24,41,γναμπτὸν ἐνὶ στήθεσσι λέων δ’ὣς ἄγρια οἶδεν
Il,24,42,ὅς τ’ἐπεὶ ἂρ μεγάλῃ τε βίῃ καὶ ἀγήνορι θυμῷ
Il,24,43,εἴξας εἶσ’ ἐπὶ μῆλα βροτῶν ἵνα δαῖτα λάβῃσιν
Il,24,44,ὣς Ἀχιλεὺς ἔλεον μὲν ἀπώλεσεν οὐδέ οἱ αἰδὼς
Il,24,45,γίγνεται ἥ τ’ἄνδρας μέγα σίνεται ἠδ’ ὀνίνησι
Il,24,46,μέλλει μέν πού τις καὶ φίλτερον ἄλλον ὀλέσσαι
Il,24,47,ἠὲ κασίγνητον ὁμογάστριον ἠὲ καὶ υἱόν
Il,24,48,ἀλλ’ ἤτοι κλαύσας καὶ ὀδυράμενος μεθέηκε
Il,24,49,τλητὸν γὰρ Μοῖραι θυμὸν θέσαν ἀνθρώποισιν
Il,24,50,αὐτὰρ ὅ γ’Ἕκτορα δῖον ἐπεὶ φίλον ἦτορ ἀπηύρα
Il,24,51,ἵππων ἐξάπτων περὶ σῆμ’ ἑτάροιο φίλοιο
Il,24,52,ἕλκει οὐ μήν οἱ τό γε κάλλιον οὐδέ τ’ἄμεινον
Il,24,53,μὴ ἀγαθῷ περ ἐόντι νεμεσσηθέωμέν οἱ ἡμεῖς
Il,24,54,κωφὴν γὰρ δὴ γαῖαν ἀεικίζει μενεαίνων
Il,24,55,τὸν δὲ χολωσαμένη προσέφη λευκώλενος Ἥρη
Il,24,56,εἴη κεν καὶ τοῦτο τεὸν ἔπος ἀργυρότοξε
Il,24,57,εἰ δὴ ὁμὴν Ἀχιλῆϊ καὶ Ἕκτορι θήσετε τιμήν
Il,24,58,Ἕκτωρ μὲν θνητός τε γυναῖκά τε θήσατο μαζόν
Il,24,59,αὐτὰρ Ἀχιλλεύς ἐστι θεᾶς γόνος ἣν ἐγὼ αὐτὴ
Il,24,60,θρέψά τε καὶ ἀτίτηλα καὶ ἀνδρὶ πόρον παράκοιτιν
Il,24,61,Πηλέϊ ὃς περὶ κῆρι φίλος γένετ’ ἀθανάτοισι
Il,24,62,πάντες δ’ἀντιάασθε θεοὶ γάμου ἐν δὲ σὺ τοῖσι
Il,24,63,δαίνυ’ ἔχων φόρμιγγα κακῶν ἕταρ’ αἰὲν ἄπιστε
Il,24,64,τὴν δ’ἀπαμειβόμενος προσέφη νεφεληγερέτα Ζεύς
Il,24,65,Ἥρη μὴ δὴ πάμπαν ἀποσκύδμαινε θεοῖσιν
Il,24,66,οὐ μὲν γὰρ τιμή γε μί’ ἔσσεται ἀλλὰ καὶ Ἕκτωρ
Il,24,67,φίλτατος ἔσκε θεοῖσι βροτῶν οἳ ἐν Ἰλίῳ εἰσίν
Il,24,68,ὣς γὰρ ἔμοιγ’ ἐπεὶ οὔ τι φίλων ἡμάρτανε δώρων
Il,24,69,οὐ γάρ μοί ποτε βωμὸς ἐδεύετο δαιτὸς ἐΐσης
Il,24,70,λοιβῆς τε κνίσης τε τὸ γὰρ λάχομεν γέρας ἡμεῖς
Il,24,71,ἀλλ’ ἤτοι κλέψαι μὲν ἐάσομεν οὐδέ πῃ ἔστι
Il,24,72,λάθρῃ Ἀχιλλῆος θρασὺν Ἕκτορα ἦ γάρ οἱ αἰεὶ
Il,24,73,μήτηρ παρμέμβλωκεν ὁμῶς νύκτάς τε καὶ ἦμαρ
Il,24,74,ἀλλ’ εἴ τις καλέσειε θεῶν Θέτιν ἆσσον ἐμεῖο
Il,24,75,ὄφρά τί οἱ εἴπω πυκινὸν ἔπος ὥς κεν Ἀχιλλεὺς
Il,24,76,δώρων ἐκ Πριάμοιο λάχῃ ἀπό θ’Ἕκτορα λύσῃ
Il,24,77,ὣς ἔφατ’ ὦρτο δὲ Ἶρις ἀελλόπος ἀγγελέουσα
Il,24,78,μεσσηγὺς δὲ Σάμου τε καὶ Ἴμβρου παιπαλοέσσης
Il,24,79,ἔνθορε μείλανι πόντῳ ἐπεστονάχησε δὲ λίμνη
Il,24,80,ἣ δὲ μολυβδαίνῃ ἰκέλη ἐς βυσσὸν ὄρουσεν
Il,24,81,ἥ τε κατ’ ἀγραύλοιο βοὸς κέρας ἐμβεβαυῖα
Il,24,82,ἔρχεται ὠμηστῇσιν ἐπ’ ἰχθύσι κῆρα φέρουσα
Il,24,83,εὗρε δ’ἐνὶ σπῆϊ γλαφυρῷ Θέτιν ἀμφὶ δ’ἄρ’ ἄλλαι
Il,24,84,εἵαθ’ ὁμηγερέες ἅλιαι θεαί ἣ δ’ἐνὶ μέσσῃς
Il,24,85,κλαῖε μόρον οὗ παιδὸς ἀμύμονος ὅς οἱ ἔμελλε
Il,24,86,φθίσεσθ’ ἐν Τροίῃ ἐριβώλακι τηλόθι πάτρης
Il,24,87,ἀγχοῦ δ’ἱσταμένη προσέφη πόδας ὠκέα Ἶρις
Il,24,88,ὄρσο Θέτι καλέει Ζεὺς ἄφθιτα μήδεα εἰδώς
Il,24,89,τὴν δ’ἠμείβετ’ ἔπειτα θεὰ Θέτις ἀργυρόπεζα
Il,24,90,τίπτέ με κεῖνος ἄνωγε μέγας θεός; αἰδέομαι δὲ
Il,24,91,μίσγεσθ’ ἀθανάτοισιν ἔχω δ’ἄχε’ ἄκριτα θυμῷ
Il,24,92,εἶμι μέν οὐδ’ ἅλιον ἔπος ἔσσεται ὅττί κεν εἴπῃ
Il,24,93,ὣς ἄρα φωνήσασα κάλυμμ’ ἕλε δῖα θεάων
Il,24,94,κυάνεον τοῦ δ’οὔ τι μελάντερον ἔπλετο ἔσθος
Il,24,95,βῆ δ’ἰέναι πρόσθεν δὲ ποδήνεμος ὠκέα Ἶρις
Il,24,96,ἡγεῖτ’ ἀμφὶ δ’ἄρα σφι λιάζετο κῦμα θαλάσσης
Il,24,97,ἀκτὴν δ’ἐξαναβᾶσαι ἐς οὐρανὸν ἀϊχθήτην
Il,24,98,εὗρον δ’εὐρύοπα Κρονίδην περὶ δ’ἄλλοι ἅπαντες
Il,24,99,εἵαθ’ ὁμηγερέες μάκαρες θεοὶ αἰὲν ἐόντες
Il,24,100,ἣ δ’ἄρα πὰρ Διὶ πατρὶ καθέζετο εἶξε δ’Ἀθήνη
Il,24,101,Ἥρη δὲ χρύσεον καλὸν δέπας ἐν χερὶ θῆκε
Il,24,102,καί ῥ’εὔφρην’ ἐπέεσσι Θέτις δ’ὤρεξε πιοῦσα
Il,24,103,τοῖσι δὲ μύθων ἦρχε πατὴρ ἀνδρῶν τε θεῶν τε
Il,24,104,ἤλυθες Οὔλυμπον δὲ θεὰ Θέτι κηδομένη περ
Il,24,105,πένθος ἄλαστον ἔχουσα μετὰ φρεσίν οἶδα καὶ αὐτός
Il,24,106,ἀλλὰ καὶ ὧς ἐρέω τοῦ σ’εἵνεκα δεῦρο κάλεσσα
Il,24,107,ἐννῆμαρ δὴ νεῖκος ἐν ἀθανάτοισιν ὄρωρεν
Il,24,108,Ἕκτορος ἀμφὶ νέκυι καὶ Ἀχιλλῆϊ πτολιπόρθῳ
Il,24,109,κλέψαι δ’ὀτρύνουσιν ἐΰσκοπον ἀργεϊφόντην
Il,24,110,αὐτὰρ ἐγὼ τόδε κῦδος Ἀχιλλῆϊ προτιάπτω
Il,24,111,αἰδῶ καὶ φιλότητα τεὴν μετόπισθε φυλάσσων
Il,24,112,αἶψα μάλ’ ἐς στρατὸν ἐλθὲ καὶ υἱέϊ σῷ ἐπίτειλον
Il,24,113,σκύζεσθαί οἱ εἰπὲ θεούς ἐμὲ δ’ἔξοχα πάντων
Il,24,114,ἀθανάτων κεχολῶσθαι ὅτι φρεσὶ μαινομένῃσιν
Il,24,115,Ἕκτορ’ ἔχει παρὰ νηυσὶ κορωνίσιν οὐδ’ ἀπέλυσεν
Il,24,116,αἴ κέν πως ἐμέ τε δείσῃ ἀπό θ’Ἕκτορα λύσῃ
Il,24,117,αὐτὰρ ἐγὼ Πριάμῳ μεγαλήτορι Ἶριν ἐφήσω
Il,24,118,λύσασθαι φίλον υἱὸν ἰόντ’ ἐπὶ νῆας Ἀχαιῶν
Il,24,119,δῶρα δ’Ἀχιλλῆϊ φερέμεν τά κε θυμὸν ἰήνῃ
Il,24,120,ὣς ἔφατ’ οὐδ’ ἀπίθησε θεὰ Θέτις ἀργυρόπεζα
Il,24,121,βῆ δὲ κατ’ Οὐλύμποιο καρήνων ἀΐξασα
Il,24,122,ἷξεν δ’ἐς κλισίην οὗ υἱέος ἔνθ’ ἄρα τόν γε
Il,24,123,εὗρ’ ἁδινὰ στενάχοντα φίλοι δ’ἀμφ’ αὐτὸν ἑταῖροι
Il,24,124,ἐσσυμένως ἐπένοντο καὶ ἐντύνοντο ἄριστον
Il,24,125,τοῖσι δ’ὄϊς λάσιος μέγας ἐν κλισίῃ ἱέρευτο
Il,24,126,ἣ δὲ μάλ’ ἄγχ’ αὐτοῖο καθέζετο πότνια μήτηρ
Il,24,127,χειρί τέ μιν κατέρεξεν ἔπος τ’ἔφατ’ ἔκ τ’ὀνόμαζε
Il,24,128,τέκνον ἐμὸν τέο μέχρις ὀδυρόμενος καὶ ἀχεύων
Il,24,129,σὴν ἔδεαι κραδίην μεμνημένος οὔτέ τι σίτου
Il,24,130,οὔτ’ εὐνῆς; ἀγαθὸν δὲ γυναικί περ ἐν φιλότητι
Il,24,131,μίσγεσθ’ οὐ γάρ μοι δηρὸν βέῃ ἀλλά τοι ἤδη
Il,24,132,ἄγχι παρέστηκεν θάνατος καὶ μοῖρα κραταιή
Il,24,133,ἀλλ’ ἐμέθεν ξύνες ὦκα Διὸς δέ τοι ἄγγελός εἰμι
Il,24,134,σκύζεσθαι σοί φησι θεούς ἑὲ δ’ἔξοχα πάντων
Il,24,135,ἀθανάτων κεχολῶσθαι ὅτι φρεσὶ μαινομένῃσιν
Il,24,136,Ἕκτορ’ ἔχεις παρὰ νηυσὶ κορωνίσιν οὐδ’ ἀπέλυσας
Il,24,137,ἀλλ’ ἄγε δὴ λῦσον νεκροῖο δὲ δέξαι ἄποινα
Il,24,138,τὴν δ’ἀπαμειβόμενος προσέφη πόδας ὠκὺς Ἀχιλλεύς
Il,24,139,τῇδ’ εἴη ὃς ἄποινα φέροι καὶ νεκρὸν ἄγοιτο
Il,24,140,εἰ δὴ πρόφρονι θυμῷ Ὀλύμπιος αὐτὸς ἀνώγει
Il,24,141,ὣς οἵ γ’ἐν νηῶν ἀγύρει μήτηρ τε καὶ υἱὸς
Il,24,142,πολλὰ πρὸς ἀλλήλους ἔπεα πτερόεντ’ ἀγόρευον
Il,24,143,Ἶριν δ’ὄτρυνε Κρονίδης εἰς Ἴλιον ἱρήν
Il,24,144,βάσκ’ ἴθι Ἶρι ταχεῖα λιποῦσ’ ἕδος Οὐλύμποιο
Il,24,145,ἄγγειλον Πριάμῳ μεγαλήτορι Ἴλιον εἴσω
Il,24,146,λύσασθαι φίλον υἱὸν ἰόντ’ ἐπὶ νῆας Ἀχαιῶν
Il,24,147,δῶρα δ’Ἀχιλλῆϊ φερέμεν τά κε θυμὸν ἰήνῃ
Il,24,148,οἶον μὴ δέ τις ἄλλος ἅμα Τρώων ἴτω ἀνήρ
Il,24,149,κῆρύξ τίς οἱ ἕποιτο γεραίτερος ὅς κ’ἰθύνοι
Il,24,150,ἡμιόνους καὶ ἄμαξαν ἐΰτροχον ἠδὲ καὶ αὖτις
Il,24,151,νεκρὸν ἄγοι προτὶ ἄστυ τὸν ἔκτανε δῖος Ἀχιλλεύς
Il,24,152,μὴ δέ τί οἱ θάνατος μελέτω φρεσὶ μὴ δέ τι τάρβος
Il,24,153,τοῖον γάρ οἱ πομπὸν ὀπάσσομεν ἀργεϊφόντην
Il,24,154,ὃς ἄξει εἷός κεν ἄγων Ἀχιλῆϊ πελάσσῃ
Il,24,155,αὐτὰρ ἐπὴν ἀγάγῃσιν ἔσω κλισίην Ἀχιλῆος
Il,24,156,οὔτ’ αὐτὸς κτενέει ἀπό τ’ἄλλους πάντας ἐρύξει
Il,24,157,οὔτε γάρ ἐστ’ ἄφρων οὔτ’ ἄσκοπος οὔτ’ ἀλιτήμων
Il,24,158,ἀλλὰ μάλ’ ἐνδυκέως ἱκέτεω πεφιδήσεται ἀνδρός
Il,24,159,ὣς ἔφατ’ ὦρτο δὲ Ἶρις ἀελλόπος ἀγγελέουσα
Il,24,160,ἷξεν δ’ἐς Πριάμοιο κίχεν δ’ἐνοπήν τε γόον τε
Il,24,161,παῖδες μὲν πατέρ’ ἀμφὶ καθήμενοι ἔνδοθεν αὐλῆς
Il,24,162,δάκρυσιν εἵματ’ ἔφυρον ὃ δ’ἐν μέσσοισι γεραιὸς
Il,24,163,ἐντυπὰς ἐν χλαίνῃ κεκαλυμμένος ἀμφὶ δὲ πολλὴ
Il,24,164,κόπρος ἔην κεφαλῇ τε καὶ αὐχένι τοῖο γέροντος
Il,24,165,τήν ῥα κυλινδόμενος καταμήσατο χερσὶν ἑῇσι
Il,24,166,θυγατέρες δ’ἀνὰ δώματ’ ἰδὲ νυοὶ ὠδύροντο
Il,24,167,τῶν μιμνησκόμεναι οἳ δὴ πολέες τε καὶ ἐσθλοὶ
Il,24,168,χερσὶν ὑπ’ Ἀργείων κέατο ψυχὰς ὀλέσαντες
Il,24,169,στῆ δὲ παρὰ Πρίαμον Διὸς ἄγγελος ἠδὲ προσηύδα
Il,24,170,τυτθὸν φθεγξαμένη τὸν δὲ τρόμος ἔλλαβε γυῖα
Il,24,171,θάρσει Δαρδανίδη Πρίαμε φρεσί μὴ δέ τι τάρβει
Il,24,172,οὐ μὲν γάρ τοι ἐγὼ κακὸν ὀσσομένη τόδ’ ἱκάνω
Il,24,173,ἀλλ’ ἀγαθὰ φρονέουσα Διὸς δέ τοι ἄγγελός εἰμι
Il,24,174,ὅς σευ ἄνευθεν ἐὼν μέγα κήδεται ἠδ’ ἐλεαίρει
Il,24,175,λύσασθαί σ’ἐκέλευσεν Ὀλύμπιος Ἕκτορα δῖον
Il,24,176,δῶρα δ’Ἀχιλλῆϊ φερέμεν τά κε θυμὸν ἰήνῃ
Il,24,177,οἶον μὴ δέ τις ἄλλος ἅμα Τρώων ἴτω ἀνήρ
Il,24,178,κῆρύξ τίς τοι ἕποιτο γεραίτερος ὅς κ’ἰθύνοι
Il,24,179,ἡμιόνους καὶ ἄμαξαν ἐΰτροχον ἠδὲ καὶ αὖτις
Il,24,180,νεκρὸν ἄγοι προτὶ ἄστυ τὸν ἔκτανε δῖος Ἀχιλλεύς
Il,24,181,μὴ δέ τί τοι θάνατος μελέτω φρεσὶ μηδέ τι τάρβος
Il,24,182,τοῖος γάρ τοι πομπὸς ἅμ’ ἕψεται ἀργεϊφόντης
Il,24,183,ὅς σ’ἄξει εἷός κεν ἄγων Ἀχιλῆϊ πελάσσῃ
Il,24,184,αὐτὰρ ἐπὴν ἀγάγῃσιν ἔσω κλισίην Ἀχιλῆος
Il,24,185,οὔτ’ αὐτὸς κτενέει ἀπό τ’ἄλλους πάντας ἐρύξει
Il,24,186,οὔτε γάρ ἔστ’ ἄφρων οὔτ’ ἄσκοπος οὔτ’ ἀλιτήμων
Il,24,187,ἀλλὰ μάλ’ ἐνδυκέως ἱκέτεω πεφιδήσεται ἀνδρός
Il,24,188,ἣ μὲν ἄρ’ ὣς εἰποῦσ’ ἀπέβη πόδας ὠκέα Ἶρις
Il,24,189,αὐτὰρ ὅ γ’υἷας ἄμαξαν ἐΰτροχον ἡμιονείην
Il,24,190,ὁπλίσαι ἠνώγει πείρινθα δὲ δῆσαι ἐπ’ αὐτῆς
Il,24,191,αὐτὸς δ’ἐς θάλαμον κατεβήσετο κηώεντα
Il,24,192,κέδρινον ὑψόροφον ὃς γλήνεα πολλὰ κεχάνδει
Il,24,193,ἐς δ’ἄλοχον Ἑκάβην ἐκαλέσσατο φώνησέν τε
Il,24,194,δαιμονίη Διόθεν μοι Ὀλύμπιος ἄγγελος ἦλθε
Il,24,195,λύσασθαι φίλον υἱὸν ἰόντ’ ἐπὶ νῆας Ἀχαιῶν
Il,24,196,δῶρα δ’Ἀχιλλῆϊ φερέμεν τά κε θυμὸν ἰήνῃ
Il,24,197,ἀλλ’ ἄγε μοι τόδε εἰπὲ τί τοι φρεσὶν εἴδεται εἶναι;
Il,24,198,αἰνῶς γάρ μ’αὐτόν γε μένος καὶ θυμὸς ἄνωγε
Il,24,199,κεῖσ’ ἰέναι ἐπὶ νῆας ἔσω στρατὸν εὐρὺν Ἀχαιῶν
Il,24,200,ὣς φάτο κώκυσεν δὲ γυνὴ καὶ ἀμείβετο μύθῳ
Il,24,201,ὤ μοι πῇ δή τοι φρένες οἴχονθ’ ᾗς τὸ πάρος περ
Il,24,202,ἔκλε’ ἐπ’ ἀνθρώπους ξείνους ἠδ’ οἷσιν ἀνάσσεις;
Il,24,203,πῶς ἐθέλεις ἐπὶ νῆας Ἀχαιῶν ἐλθέμεν οἶος
Il,24,204,ἀνδρὸς ἐς ὀφθαλμοὺς ὅς τοι πολέας τε καὶ ἐσθλοὺς
Il,24,205,υἱέας ἐξενάριξε σιδήρειόν νύ τοι ἦτορ
Il,24,206,εἰ γάρ σ’αἱρήσει καὶ ἐσόψεται ὀφθαλμοῖσιν
Il,24,207,ὠμηστὴς καὶ ἄπιστος ἀνὴρ ὅ γε οὔ σ’ἐλεήσει
Il,24,208,οὐδέ τί σ’αἰδέσεται νῦν δὲ κλαίωμεν ἄνευθεν
Il,24,209,ἥμενοι ἐν μεγάρῳ τῷ δ’ὥς ποθι Μοῖρα κραταιὴ
Il,24,210,γιγνομένῳ ἐπένησε λίνῳ ὅτε μιν τέκον αὐτή
Il,24,211,ἀργίποδας κύνας ἆσαι ἑῶν ἀπάνευθε τοκήων
Il,24,212,ἀνδρὶ πάρα κρατερῷ τοῦ ἐγὼ μέσον ἧπαρ ἔχοιμι
Il,24,213,ἐσθέμεναι προσφῦσα τότ’ ἄντιτα ἔργα γένοιτο
Il,24,214,παιδὸς ἐμοῦ ἐπεὶ οὔ ἑ κακιζόμενόν γε κατέκτα
Il,24,215,ἀλλὰ πρὸ Τρώων καὶ Τρωϊάδων βαθυκόλπων
Il,24,216,ἑσταότ’ οὔτε φόβου μεμνημένον οὔτ’ ἀλεωρῆς
Il,24,217,τὴν δ’αὖτε προσέειπε γέρων Πρίαμος θεοειδής
Il,24,218,μή μ’ἐθέλοντ’ ἰέναι κατερύκανε μὴ δέ μοι αὐτὴ
Il,24,219,ὄρνις ἐνὶ μεγάροισι κακὸς πέλευ οὐδέ με πείσεις
Il,24,220,εἰ μὲν γάρ τίς μ’ἄλλος ἐπιχθονίων ἐκέλευεν
Il,24,221,ἢ οἳ μάντιές εἰσι θυοσκόοι ἢ ἱερῆες
Il,24,222,ψεῦδός κεν φαῖμεν καὶ νοσφιζοίμεθα μᾶλλον
Il,24,223,νῦν δ’αὐτὸς γὰρ ἄκουσα θεοῦ καὶ ἐσέδρακον ἄντην
Il,24,224,εἶμι καὶ οὐχ ἅλιον ἔπος ἔσσεται εἰ δέ μοι αἶσα
Il,24,225,τεθνάμεναι παρὰ νηυσὶν Ἀχαιῶν χαλκοχιτώνων
Il,24,226,βούλομαι αὐτίκα γάρ με κατακτείνειεν Ἀχιλλεὺς
Il,24,227,ἀγκὰς ἑλόντ’ ἐμὸν υἱόν ἐπὴν γόου ἐξ ἔρον εἵην
Il,24,228,ἦ καὶ φωριαμῶν ἐπιθήματα κάλ’ ἀνέῳγεν
Il,24,229,ἔνθεν δώδεκα μὲν περικαλλέας ἔξελε πέπλους
Il,24,230,δώδεκα δ’ἁπλοΐδας χλαίνας τόσσους δὲ τάπητας
Il,24,231,τόσσα δὲ φάρεα λευκά τόσους δ’ἐπὶ τοῖσι χιτῶνας
Il,24,232,χρυσοῦ δὲ στήσας ἔφερεν δέκα πάντα τάλαντα
Il,24,233,ἐκ δὲ δύ’ αἴθωνας τρίποδας πίσυρας δὲ λέβητας
Il,24,234,ἐκ δὲ δέπας περικαλλές ὅ οἱ Θρῇκες πόρον ἄνδρες
Il,24,235,ἐξεσίην ἐλθόντι μέγα κτέρας οὐδέ νυ τοῦ περ
Il,24,236,φείσατ’ ἐνὶ μεγάροις ὃ γέρων περὶ δ’ἤθελε θυμῷ
Il,24,237,λύσασθαι φίλον υἱόν ὃ δὲ Τρῶας μὲν ἅπαντας
Il,24,238,αἰθούσης ἀπέεργεν ἔπεσσ’ αἰσχροῖσιν ἐνίσσων
Il,24,239,ἔρρετε λωβητῆρες ἐλεγχέες οὔ νυ καὶ ὑμῖν
Il,24,240,οἴκοι ἔνεστι γόος ὅτι μ’ἤλθετε κηδήσοντες;
Il,24,241,ἦ ὀνόσασθ’ ὅτι μοι Κρονίδης Ζεὺς ἄλγε’ ἔδωκε
Il,24,242,παῖδ’ ὀλέσαι τὸν ἄριστον; ἀτὰρ γνώσεσθε καὶ ὔμμες
Il,24,243,ῥηΐτεροι γὰρ μᾶλλον Ἀχαιοῖσιν δὴ ἔσεσθε
Il,24,244,κείνου τεθνηῶτος ἐναιρέμεν αὐτὰρ ἔγωγε
Il,24,245,πρὶν ἀλαπαζομένην τε πόλιν κεραϊζομένην τε
Il,24,246,ὀφθαλμοῖσιν ἰδεῖν βαίην δόμον Ἄϊδος εἴσω
Il,24,247,ἦ καὶ σκηπανίῳ δίεπ’ ἀνέρας οἳ δ’ἴσαν ἔξω
Il,24,248,σπερχομένοιο γέροντος ὃ δ’υἱάσιν οἷσιν ὁμόκλα
Il,24,249,νεικείων Ἕλενόν τε Πάριν τ’Ἀγάθωνά τε δῖον
Il,24,250,Πάμμονά τ’Ἀντίφονόν τε βοὴν ἀγαθόν τε Πολίτην
Il,24,251,Δηΐφοβόν τε καὶ Ἱππόθοον καὶ δῖον Ἀγαυόν
Il,24,252,ἐννέα τοῖς ὃ γεραιὸς ὁμοκλήσας ἐκέλευε
Il,24,253,σπεύσατέ μοι κακὰ τέκνα κατηφόνες αἴθ’ ἅμα πάντες
Il,24,254,Ἕκτορος ὠφέλετ’ ἀντὶ θοῇς ἐπὶ νηυσὶ πεφάσθαι
Il,24,255,ὤ μοι ἐγὼ πανάποτμος ἐπεὶ τέκον υἷας ἀρίστους
Il,24,256,Τροίῃ ἐν εὐρείῃ τῶν δ’οὔ τινά φημι λελεῖφθαι
Il,24,257,Μήστορά τ’ἀντίθεον καὶ Τρωΐλον ἱππιοχάρμην
Il,24,258,Ἕκτορά θ’ὃς θεὸς ἔσκε μετ’ ἀνδράσιν οὐδὲ ἐῴκει
Il,24,259,ἀνδρός γε θνητοῦ πάϊς ἔμμεναι ἀλλὰ θεοῖο
Il,24,260,τοὺς μὲν ἀπώλεσ’ Ἄρης τὰ δ’ἐλέγχεα πάντα λέλειπται
Il,24,261,ψεῦσταί τ’ὀρχησταί τε χοροιτυπίῃσιν ἄριστοι
Il,24,262,ἀρνῶν ἠδ’ ἐρίφων ἐπιδήμιοι ἁρπακτῆρες
Il,24,263,οὐκ ἂν δή μοι ἄμαξαν ἐφοπλίσσαιτε τάχιστα
Il,24,264,ταῦτά τε πάντ’ ἐπιθεῖτε ἵνα πρήσσωμεν ὁδοῖο;
Il,24,265,ὣς ἔφαθ’ οἳ δ’ἄρα πατρὸς ὑποδείσαντες ὁμοκλὴν
Il,24,266,ἐκ μὲν ἄμαξαν ἄειραν ἐΰτροχον ἡμιονείην
Il,24,267,καλὴν πρωτοπαγέα πείρινθα δὲ δῆσαν ἐπ’ αὐτῆς
Il,24,268,κὰδ δ’ἀπὸ πασσαλόφι ζυγὸν ᾕρεον ἡμιόνειον
Il,24,269,πύξινον ὀμφαλόεν εὖ οἰήκεσσιν ἀρηρός
Il,24,270,ἐκ δ’ἔφερον ζυγόδεσμον ἅμα ζυγῷ ἐννεάπηχυ
Il,24,271,καὶ τὸ μὲν εὖ κατέθηκαν ἐϋξέστῳ ἐπὶ ῥυμῷ
Il,24,272,πέζῃ ἔπι πρώτῃ ἐπὶ δὲ κρίκον ἕστορι βάλλον
Il,24,273,τρὶς δ’ἑκάτερθεν ἔδησαν ἐπ’ ὀμφαλόν αὐτὰρ ἔπειτα
Il,24,274,ἑξείης κατέδησαν ὑπὸ γλωχῖνα δ’ἔκαμψαν
Il,24,275,ἐκ θαλάμου δὲ φέροντες ἐϋξέστης ἐπ’ ἀπήνης
Il,24,276,νήεον Ἑκτορέης κεφαλῆς ἀπερείσι’ ἄποινα
Il,24,277,ζεῦξαν δ’ἡμιόνους κρατερώνυχας ἐντεσιεργούς
Il,24,278,τούς ῥά ποτε Πριάμῳ Μυσοὶ δόσαν ἀγλαὰ δῶρα
Il,24,279,ἵππους δὲ Πριάμῳ ὕπαγον ζυγόν οὓς ὃ γεραιὸς
Il,24,280,αὐτὸς ἔχων ἀτίταλλεν ἐϋξέστῃ ἐπὶ φάτνῃ
Il,24,281,τὼ μὲν ζευγνύσθην ἐν δώμασιν ὑψηλοῖσι
Il,24,282,κῆρυξ καὶ Πρίαμος πυκινὰ φρεσὶ μήδε’ ἔχοντες
Il,24,283,ἀγχίμολον δέ σφ’ἦλθ’ Ἑκάβη τετιηότι θυμῷ
Il,24,284,οἶνον ἔχουσ’ ἐν χειρὶ μελίφρονα δεξιτερῆφι
Il,24,285,χρυσέῳ ἐν δέπαϊ ὄφρα λείψαντε κιοίτην
Il,24,286,στῆ δ’ἵππων προπάροιθεν ἔπος τ’ἔφατ’ ἔκ τ’ὀνόμαζε
Il,24,287,τῆ σπεῖσον Διὶ πατρί καὶ εὔχεο οἴκαδ’ ἱκέσθαι
Il,24,288,ἂψ ἐκ δυσμενέων ἀνδρῶν ἐπεὶ ἂρ σέ γε θυμὸς
Il,24,289,ὀτρύνει ἐπὶ νῆας ἐμεῖο μὲν οὐκ ἐθελούσης
Il,24,290,ἀλλ’ εὔχεο σύ γ’ἔπειτα κελαινεφέϊ Κρονίωνι
Il,24,291,Ἰδαίῳ ὅς τε Τροίην κατὰ πᾶσαν ὁρᾶται
Il,24,292,αἴτει δ’οἰωνὸν ταχὺν ἄγγελον ὅς τέ οἱ αὐτῷ
Il,24,293,φίλτατος οἰωνῶν καί εὑ κράτος ἐστὶ μέγιστον
Il,24,294,δεξιόν ὄφρά μιν αὐτὸς ἐν ὀφθαλμοῖσι νοήσας
Il,24,295,τῷ πίσυνος ἐπὶ νῆας ἴῃς Δαναῶν ταχυπώλων
Il,24,296,εἰ δέ τοι οὐ δώσει ἑὸν ἄγγελον εὐρύοπα Ζεύς
Il,24,297,οὐκ ἂν ἔγωγέ σ’ἔπειτα ἐποτρύνουσα κελοίμην
Il,24,298,νῆας ἐπ’ Ἀργείων ἰέναι μάλα περ μεμαῶτα
Il,24,299,τὴν δ’ἀπαμειβόμενος προσέφη Πρίαμος θεοειδής
Il,24,300,ὦ γύναι οὐ μέν τοι τόδ’ ἐφιεμένῃ ἀπιθήσω
Il,24,301,ἐσθλὸν γὰρ Διὶ χεῖρας ἀνασχέμεν αἴ κ’ἐλεήσῃ
Il,24,302,ἦ ῥα καὶ ἀμφίπολον ταμίην ὄτρυν’ ὃ γεραιὸς
Il,24,303,χερσὶν ὕδωρ ἐπιχεῦαι ἀκήρατον ἣ δὲ παρέστη
Il,24,304,χέρνιβον ἀμφίπολος πρόχοόν θ’ἅμα χερσὶν ἔχουσα
Il,24,305,νιψάμενος δὲ κύπελλον ἐδέξατο ἧς ἀλόχοιο
Il,24,306,εὔχετ’ ἔπειτα στὰς μέσῳ ἕρκεϊ λεῖβε δὲ οἶνον
Il,24,307,οὐρανὸν εἰσανιδών καὶ φωνήσας ἔπος ηὔδα
Il,24,308,Ζεῦ πάτερ Ἴδηθεν μεδέων κύδιστε μέγιστε
Il,24,309,δός μ’ἐς Ἀχιλλῆος φίλον ἐλθεῖν ἠδ’ ἐλεεινόν
Il,24,310,πέμψον δ’οἰωνὸν ταχὺν ἄγγελον ὅς τε σοὶ αὐτῷ
Il,24,311,φίλτατος οἰωνῶν καί εὑ κράτος ἐστὶ μέγιστον
Il,24,312,δεξιόν ὄφρά μιν αὐτὸς ἐν ὀφθαλμοῖσι νοήσας
Il,24,313,τῷ πίσυνος ἐπὶ νῆας ἴω Δαναῶν ταχυπώλων
Il,24,314,ὣς ἔφατ’ εὐχόμενος τοῦ δ’ἔκλυε μητίετα Ζεὺς
Il,24,315,αὐτίκα δ’αἰετὸν ἧκε τελειότατον πετεηνῶν
Il,24,316,μόρφνον θηρητῆρ’ ὃν καὶ περκνὸν καλέουσιν
Il,24,317,ὅσση δ’ὑψορόφοιο θύρη θαλάμοιο τέτυκται
Il,24,318,ἀνέρος ἀφνειοῖο ἐῢ κληῖσ’ ἀραρυῖα
Il,24,319,τόσσ’ ἄρα τοῦ ἑκάτερθεν ἔσαν πτερά εἴσατο δέ σφι
Il,24,320,δεξιὸς ἀΐξας διὰ ἄστεος οἳ δὲ ἰδόντες
Il,24,321,γήθησαν καὶ πᾶσιν ἐνὶ φρεσὶ θυμὸς ἰάνθη
Il,24,322,σπερχόμενος δ’ὃ γεραιὸς ἑοῦ ἐπεβήσετο δίφρου
Il,24,323,ἐκ δ’ἔλασε προθύροιο καὶ αἰθούσης ἐριδούπου
Il,24,324,πρόσθε μὲν ἡμίονοι ἕλκον τετράκυκλον ἀπήνην
Il,24,325,τὰς Ἰδαῖος ἔλαυνε δαΐφρων αὐτὰρ ὄπισθεν
Il,24,326,ἵπποι τοὺς ὃ γέρων ἐφέπων μάστιγι κέλευε
Il,24,327,καρπαλίμως κατὰ ἄστυ φίλοι δ’ἅμα πάντες ἕποντο
Il,24,328,πόλλ’ ὀλοφυρόμενοι ὡς εἰ θάνατον δὲ κιόντα
Il,24,329,οἳ δ’ἐπεὶ οὖν πόλιος κατέβαν πεδίον δ’ἀφίκοντο
Il,24,330,οἳ μὲν ἄρ’ ἄψορροι προτὶ Ἴλιον ἀπονέοντο
Il,24,331,παῖδες καὶ γαμβροί τὼ δ’οὐ λάθον εὐρύοπα Ζῆν
Il,24,332,ἐς πεδίον προφανέντε ἰδὼν δ’ἐλέησε γέροντα
Il,24,333,αἶψα δ’ἄρ’ Ἑρμείαν υἱὸν φίλον ἀντίον ηὔδα
Il,24,334,Ἑρμεία σοὶ γάρ τε μάλιστά γε φίλτατόν ἐστιν
Il,24,335,ἀνδρὶ ἑταιρίσσαι καί τ’ἔκλυες ᾧ κ’ἐθέλῃσθα
Il,24,336,βάσκ’ ἴθι καὶ Πρίαμον κοίλας ἐπὶ νῆας Ἀχαιῶν
Il,24,337,ὣς ἄγαγ’ ὡς μήτ’ ἄρ τις ἴδῃ μήτ’ ἄρ τε νοήσῃ
Il,24,338,τῶν ἄλλων Δαναῶν πρὶν Πηλεΐωνα δ’ἱκέσθαι
Il,24,339,ὣς ἔφατ’ οὐδ’ ἀπίθησε διάκτορος ἀργεϊφόντης
Il,24,340,αὐτίκ’ ἔπειθ’ ὑπὸ ποσσὶν ἐδήσατο καλὰ πέδιλα
Il,24,341,ἀμβρόσια χρύσεια τά μιν φέρον ἠμὲν ἐφ’ ὑγρὴν
Il,24,342,ἠδ’ ἐπ’ ἀπείρονα γαῖαν ἅμα πνοιῇς ἀνέμοιο
Il,24,343,εἵλετο δὲ ῥάβδον τῇ τ’ἀνδρῶν ὄμματα θέλγει
Il,24,344,ὧν ἐθέλει τοὺς δ’αὖτε καὶ ὑπνώοντας ἐγείρει
Il,24,345,τὴν μετὰ χερσὶν ἔχων πέτετο κρατὺς ἀργεϊφόντης
Il,24,346,αἶψα δ’ἄρα Τροίην τε καὶ Ἑλλήσποντον ἵκανε
Il,24,347,βῆ δ’ἰέναι κούρῳ αἰσυμνητῆρι ἐοικὼς
Il,24,348,πρῶτον ὑπηνήτῃ τοῦ περ χαριεστάτη ἥβη
Il,24,349,οἳ δ’ἐπεὶ οὖν μέγα σῆμα παρὲξ Ἴλοιο ἔλασσαν
Il,24,350,στῆσαν ἄρ’ ἡμιόνους τε καὶ ἵππους ὄφρα πίοιεν
Il,24,351,ἐν ποταμῷ δὴ γὰρ καὶ ἐπὶ κνέφας ἤλυθε γαῖαν
Il,24,352,τὸν δ’ἐξ ἀγχιμόλοιο ἰδὼν ἐφράσσατο κῆρυξ
Il,24,353,Ἑρμείαν ποτὶ δὲ Πρίαμον φάτο φώνησέν τε
Il,24,354,φράζεο Δαρδανίδη φραδέος νόου ἔργα τέτυκται
Il,24,355,ἄνδρ’ ὁρόω τάχα δ’ἄμμε διαρραίσεσθαι ὀΐω
Il,24,356,ἀλλ’ ἄγε δὴ φεύγωμεν ἐφ’ ἵππων ἤ μιν ἔπειτα
Il,24,357,γούνων ἁψάμενοι λιτανεύσομεν αἴ κ’ἐλεήσῃ
Il,24,358,ὣς φάτο σὺν δὲ γέροντι νόος χύτο δείδιε δ’αἰνῶς
Il,24,359,ὀρθαὶ δὲ τρίχες ἔσταν ἐνὶ γναμπτοῖσι μέλεσσι
Il,24,360,στῆ δὲ ταφών αὐτὸς δ’ἐριούνιος ἐγγύθεν ἐλθὼν
Il,24,361,χεῖρα γέροντος ἑλὼν ἐξείρετο καὶ προσέειπε
Il,24,362,πῇ πάτερ ὧδ’ ἵππους τε καὶ ἡμιόνους ἰθύνεις
Il,24,363,νύκτα δι’ ἀμβροσίην ὅτε θ’εὕδουσι βροτοὶ ἄλλοι;
Il,24,364,οὐδὲ σύ γ’ἔδεισας μένεα πνείοντας Ἀχαιούς
Il,24,365,οἵ τοι δυσμενέες καὶ ἀνάρσιοι ἐγγὺς ἔασι;
Il,24,366,τῶν εἴ τίς σε ἴδοιτο θοὴν διὰ νύκτα μέλαιναν
Il,24,367,τοσσάδ’ ὀνείατ’ ἄγοντα τίς ἂν δή τοι νόος εἴη;
Il,24,368,οὔτ’ αὐτὸς νέος ἐσσί γέρων δέ τοι οὗτος ὀπηδεῖ
Il,24,369,ἄνδρ’ ἀπαμύνασθαι ὅτε τις πρότερος χαλεπήνῃ
Il,24,370,ἀλλ’ ἐγὼ οὐδέν σε ῥέξω κακά καὶ δέ κεν ἄλλον
Il,24,371,σεῦ ἀπαλεξήσαιμι φίλῳ δέ σε πατρὶ ἐΐσκω
Il,24,372,τὸν δ’ἠμείβετ’ ἔπειτα γέρων Πρίαμος θεοειδής
Il,24,373,οὕτω πῃ τάδε γ’ἐστὶ φίλον τέκος ὡς ἀγορεύεις
Il,24,374,ἀλλ’ ἔτι τις καὶ ἐμεῖο θεῶν ὑπερέσχεθε χεῖρα
Il,24,375,ὅς μοι τοιόνδ’ ἧκεν ὁδοιπόρον ἀντιβολῆσαι
Il,24,376,αἴσιον οἷος δὴ σὺ δέμας καὶ εἶδος ἀγητός
Il,24,377,πέπνυσαί τε νόῳ μακάρων δ’ἔξεσσι τοκήων
Il,24,378,τὸν δ’αὖτε προσέειπε διάκτορος ἀργεϊφόντης
Il,24,379,ναὶ δὴ ταῦτά γε πάντα γέρον κατὰ μοῖραν ἔειπες
Il,24,380,ἀλλ’ ἄγε μοι τόδε εἰπὲ καὶ ἀτρεκέως κατάλεξον
Il,24,381,ἠέ πῃ ἐκπέμπεις κειμήλια πολλὰ καὶ ἐσθλὰ
Il,24,382,ἄνδρας ἐς ἀλλοδαποὺς ἵνα περ τάδε τοι σόα μίμνῃ
Il,24,383,ἦ ἤδη πάντες καταλείπετε Ἴλιον ἱρὴν
Il,24,384,δειδιότες τοῖος γὰρ ἀνὴρ ὤριστος ὄλωλε
Il,24,385,σὸς πάϊς οὐ μὲν γάρ τι μάχης ἐπιδεύετ’ Ἀχαιῶν
Il,24,386,τὸν δ’ἠμείβετ’ ἔπειτα γέρων Πρίαμος θεοειδής
Il,24,387,τίς δὲ σύ ἐσσι φέριστε τέων δ’ἔξεσσι τοκήων;
Il,24,388,ὥς μοι καλὰ τὸν οἶτον ἀπότμου παιδὸς ἔνισπες
Il,24,389,τὸν δ’αὖτε προσέειπε διάκτορος ἀργεϊφόντης
Il,24,390,πειρᾷ ἐμεῖο γεραιὲ καὶ εἴρεαι Ἕκτορα δῖον
Il,24,391,τὸν μὲν ἐγὼ μάλα πολλὰ μάχῃ ἔνι κυδιανείρῃ
Il,24,392,ὀφθαλμοῖσιν ὄπωπα καὶ εὖτ’ ἐπὶ νηυσὶν ἐλάσσας
Il,24,393,Ἀργείους κτείνεσκε δαΐζων ὀξέϊ χαλκῷ
Il,24,394,ἡμεῖς δ’ἑσταότες θαυμάζομεν οὐ γὰρ Ἀχιλλεὺς
Il,24,395,εἴα μάρνασθαι κεχολωμένος Ἀτρεΐωνι
Il,24,396,τοῦ γὰρ ἐγὼ θεράπων μία δ’ἤγαγε νηῦς εὐεργής
Il,24,397,Μυρμιδόνων δ’ἔξειμι πατὴρ δέ μοί ἐστι Πολύκτωρ
Il,24,398,ἀφνειὸς μὲν ὅ γ’ἐστί γέρων δὲ δὴ ὡς σύ περ ὧδε
Il,24,399,ἓξ δέ οἱ υἷες ἔασιν ἐγὼ δέ οἱ ἕβδομός εἰμι
Il,24,400,τῶν μέτα παλλόμενος κλήρῳ λάχον ἐνθάδ’ ἕπεσθαι
Il,24,401,νῦν δ’ἦλθον πεδίον δ’ἀπὸ νηῶν ἠῶθεν γὰρ
Il,24,402,θήσονται περὶ ἄστυ μάχην ἑλίκωπες Ἀχαιοί
Il,24,403,ἀσχαλόωσι γὰρ οἵδε καθήμενοι οὐδὲ δύνανται
Il,24,404,ἴσχειν ἐσσυμένους πολέμου βασιλῆες Ἀχαιῶν
Il,24,405,τὸν δ’ἠμείβετ’ ἔπειτα γέρων Πρίαμος θεοειδής
Il,24,406,εἰ μὲν δὴ θεράπων Πηληϊάδεω Ἀχιλῆος
Il,24,407,εἴς ἄγε δή μοι πᾶσαν ἀληθείην κατάλεξον
Il,24,408,ἢ ἔτι πὰρ νήεσσιν ἐμὸς πάϊς ἦέ μιν ἤδη
Il,24,409,ᾗσι κυσὶν μελεϊστὶ ταμὼν προύθηκεν Ἀχιλλεύς
Il,24,410,τὸν δ’αὖτε προσέειπε διάκτορος ἀργεϊφόντης
Il,24,411,ὦ γέρον οὔ πω τόν γε κύνες φάγον οὐδ’ οἰωνοί
Il,24,412,ἀλλ’ ἔτι κεῖνος κεῖται Ἀχιλλῆος παρὰ νηῒ
Il,24,413,αὔτως ἐν κλισίῃσι δυωδεκάτη δέ οἱ ἠὼς
Il,24,414,κειμένῳ οὐδέ τί οἱ χρὼς σήπεται οὐδέ μιν εὐλαὶ
Il,24,415,ἔσθουσ’ αἵ ῥά τε φῶτας ἀρηϊφάτους κατέδουσιν
Il,24,416,ἦ μέν μιν περὶ σῆμα ἑοῦ ἑτάροιο φίλοιο
Il,24,417,ἕλκει ἀκηδέστως ἠὼς ὅτε δῖα φανήῃ
Il,24,418,οὐδέ μιν αἰσχύνει θηοῖό κεν αὐτὸς ἐπελθὼν
Il,24,419,οἷον ἐερσήεις κεῖται περὶ δ’αἷμα νένιπται
Il,24,420,οὐδέ ποθι μιαρός σὺν δ’ἕλκεα πάντα μέμυκεν
Il,24,421,ὅσσ’ ἐτύπη πολέες γὰρ ἐν αὐτῷ χαλκὸν ἔλασσαν
Il,24,422,ὥς τοι κήδονται μάκαρες θεοὶ υἷος ἑῆος
Il,24,423,καὶ νέκυός περ ἐόντος ἐπεί σφι φίλος περὶ κῆρι
Il,24,424,ὣς φάτο γήθησεν δ’ὃ γέρων καὶ ἀμείβετο μύθῳ
Il,24,425,ὦ τέκος ἦ ῥ’ἀγαθὸν καὶ ἐναίσιμα δῶρα διδοῦναι
Il,24,426,ἀθανάτοις ἐπεὶ οὔ ποτ’ ἐμὸς πάϊς εἴ ποτ’ ἔην γε
Il,24,427,λήθετ’ ἐνὶ μεγάροισι θεῶν οἳ Ὄλυμπον ἔχουσι
Il,24,428,τώ οἱ ἀπεμνήσαντο καὶ ἐν θανάτοιό περ αἴσῃ
Il,24,429,ἀλλ’ ἄγε δὴ τόδε δέξαι ἐμεῦ πάρα καλὸν ἄλεισον
Il,24,430,αὐτόν τε ῥῦσαι πέμψον δέ με σύν γε θεοῖσιν
Il,24,431,ὄφρά κεν ἐς κλισίην Πηληϊάδεω ἀφίκωμαι
Il,24,432,τὸν δ’αὖτε προσέειπε διάκτορος ἀργεϊφόντης
Il,24,433,πειρᾷ ἐμεῖο γεραιὲ νεωτέρου οὐδέ με πείσεις
Il,24,434,ὅς με κέλῃ σέο δῶρα παρὲξ Ἀχιλῆα δέχεσθαι
Il,24,435,τὸν μὲν ἐγὼ δείδοικα καὶ αἰδέομαι περὶ κῆρι
Il,24,436,συλεύειν μή μοί τι κακὸν μετόπισθε γένηται
Il,24,437,σοὶ δ’ἂν ἐγὼ πομπὸς καί κε κλυτὸν Ἄργος ἱκοίμην
Il,24,438,ἐνδυκέως ἐν νηῒ θοῇ ἢ πεζὸς ὁμαρτέων
Il,24,439,οὐκ ἄν τίς τοι πομπὸν ὀνοσσάμενος μαχέσαιτο
Il,24,440,ἦ καὶ ἀναΐξας ἐριούνιος ἅρμα καὶ ἵππους
Il,24,441,καρπαλίμως μάστιγα καὶ ἡνία λάζετο χερσίν
Il,24,442,ἐν δ’ἔπνευσ’ ἵπποισι καὶ ἡμιόνοις μένος ἠΰ
Il,24,443,ἀλλ’ ὅτε δὴ πύργους τε νεῶν καὶ τάφρον ἵκοντο
Il,24,444,οἳ δὲ νέον περὶ δόρπα φυλακτῆρες πονέοντο
Il,24,445,τοῖσι δ’ἐφ’ ὕπνον ἔχευε διάκτορος ἀργεϊφόντης
Il,24,446,πᾶσιν ἄφαρ δ’ὤϊξε πύλας καὶ ἀπῶσεν ὀχῆας
Il,24,447,ἐς δ’ἄγαγε Πρίαμόν τε καὶ ἀγλαὰ δῶρ’ ἐπ’ ἀπήνης
Il,24,448,ἀλλ’ ὅτε δὴ κλισίην Πηληϊάδεω ἀφίκοντο
Il,24,449,ὑψηλήν τὴν Μυρμιδόνες ποίησαν ἄνακτι
Il,24,450,δοῦρ’ ἐλάτης κέρσαντες ἀτὰρ καθύπερθεν ἔρεψαν
Il,24,451,λαχνήεντ’ ὄροφον λειμωνόθεν ἀμήσαντες
Il,24,452,ἀμφὶ δέ οἱ μεγάλην αὐλὴν ποίησαν ἄνακτι
Il,24,453,σταυροῖσιν πυκινοῖσι θύρην δ’ἔχε μοῦνος ἐπιβλὴς
Il,24,454,εἰλάτινος τὸν τρεῖς μὲν ἐπιρρήσσεσκον Ἀχαιοί
Il,24,455,τρεῖς δ’ἀναοίγεσκον μεγάλην κληῖδα θυράων
Il,24,456,τῶν ἄλλων Ἀχιλεὺς δ’ἄρ’ ἐπιρρήσσεσκε καὶ οἶος
Il,24,457,δή ῥα τόθ’ Ἑρμείας ἐριούνιος ᾦξε γέροντι
Il,24,458,ἐς δ’ἄγαγε κλυτὰ δῶρα ποδώκεϊ Πηλεΐωνι
Il,24,459,ἐξ ἵππων δ’ἀπέβαινεν ἐπὶ χθόνα φώνησέν τε
Il,24,460,ὦ γέρον ἤτοι ἐγὼ θεὸς ἄμβροτος εἰλήλουθα
Il,24,461,Ἑρμείας σοὶ γάρ με πατὴρ ἅμα πομπὸν ὄπασσεν
Il,24,462,ἀλλ’ ἤτοι μὲν ἐγὼ πάλιν εἴσομαι οὐδ’ Ἀχιλῆος
Il,24,463,ὀφθαλμοὺς εἴσειμι νεμεσσητὸν δέ κεν εἴη
Il,24,464,ἀθάνατον θεὸν ὧδε βροτοὺς ἀγαπαζέμεν ἄντην
Il,24,465,τύνη δ’εἰσελθὼν λαβὲ γούνατα Πηλεΐωνος
Il,24,466,καί μιν ὑπὲρ πατρὸς καὶ μητέρος ἠϋκόμοιο
Il,24,467,λίσσεο καὶ τέκεος ἵνα οἱ σὺν θυμὸν ὀρίνῃς
Il,24,468,ὣς ἄρα φωνήσας ἀπέβη πρὸς μακρὸν Ὄλυμπον
Il,24,469,Ἑρμείας Πρίαμος δ’ἐξ ἵππων ἆλτο χαμᾶζε
Il,24,470,Ἰδαῖον δὲ κατ’ αὖθι λίπεν ὃ δὲ μίμνεν ἐρύκων
Il,24,471,ἵππους ἡμιόνους τε γέρων δ’ἰθὺς κίεν οἴκου
Il,24,472,τῇ ῥ’Ἀχιλεὺς ἵζεσκε Διῒ φίλος ἐν δέ μιν αὐτὸν
Il,24,473,εὗρ’ ἕταροι δ’ἀπάνευθε καθήατο τὼ δὲ δύ’ οἴω
Il,24,474,ἥρως Αὐτομέδων τε καὶ Ἄλκιμος ὄζος Ἄρηος
Il,24,475,ποίπνυον παρεόντε νέον δ’ἀπέληγεν ἐδωδῆς
Il,24,476,ἔσθων καὶ πίνων ἔτι καὶ παρέκειτο τράπεζα
Il,24,477,τοὺς δ’ἔλαθ’ εἰσελθὼν Πρίαμος μέγας ἄγχι δ’ἄρα στὰς
Il,24,478,χερσὶν Ἀχιλλῆος λάβε γούνατα καὶ κύσε χεῖρας
Il,24,479,δεινὰς ἀνδροφόνους αἵ οἱ πολέας κτάνον υἷας
Il,24,480,ὡς δ’ὅτ’ ἂν ἄνδρ’ ἄτη πυκινὴ λάβῃ ὅς τ’ἐνὶ πάτρῃ
Il,24,481,φῶτα κατακτείνας ἄλλων ἐξίκετο δῆμον
Il,24,482,ἀνδρὸς ἐς ἀφνειοῦ θάμβος δ’ἔχει εἰσορόωντας
Il,24,483,ὣς Ἀχιλεὺς θάμβησεν ἰδὼν Πρίαμον θεοειδέα
Il,24,484,θάμβησαν δὲ καὶ ἄλλοι ἐς ἀλλήλους δὲ ἴδοντο
Il,24,485,τὸν καὶ λισσόμενος Πρίαμος πρὸς μῦθον ἔειπε
Il,24,486,μνῆσαι πατρὸς σοῖο θεοῖς ἐπιείκελ’ Ἀχιλλεῦ
Il,24,487,τηλίκου ὥς περ ἐγών ὀλοῷ ἐπὶ γήραος οὐδῷ
Il,24,488,καὶ μέν που κεῖνον περιναιέται ἀμφὶς ἐόντες
Il,24,489,τείρουσ’ οὐδέ τίς ἐστιν ἀρὴν καὶ λοιγὸν ἀμῦναι
Il,24,490,ἀλλ’ ἤτοι κεῖνός γε σέθεν ζώοντος ἀκούων
Il,24,491,χαίρει τ’ἐν θυμῷ ἐπί τ’ἔλπεται ἤματα πάντα
Il,24,492,ὄψεσθαι φίλον υἱὸν ἀπὸ Τροίηθεν ἰόντα
Il,24,493,αὐτὰρ ἐγὼ πανάποτμος ἐπεὶ τέκον υἷας ἀρίστους
Il,24,494,Τροίῃ ἐν εὐρείῃ τῶν δ’οὔ τινά φημι λελεῖφθαι
Il,24,495,πεντήκοντά μοι ἦσαν ὅτ’ ἤλυθον υἷες Ἀχαιῶν
Il,24,496,ἐννεακαίδεκα μέν μοι ἰῆς ἐκ νηδύος ἦσαν
Il,24,497,τοὺς δ’ἄλλους μοι ἔτικτον ἐνὶ μεγάροισι γυναῖκες
Il,24,498,τῶν μὲν πολλῶν θοῦρος Ἄρης ὑπὸ γούνατ’ ἔλυσεν
Il,24,499,ὃς δέ μοι οἶος ἔην εἴρυτο δὲ ἄστυ καὶ αὐτούς
Il,24,500,τὸν σὺ πρῴην κτεῖνας ἀμυνόμενον περὶ πάτρης
Il,24,501,Ἕκτορα τοῦ νῦν εἵνεχ’ ἱκάνω νῆας Ἀχαιῶν
Il,24,502,λυσόμενος παρὰ σεῖο φέρω δ’ἀπερείσι’ ἄποινα
Il,24,503,ἀλλ’ αἰδεῖο θεοὺς Ἀχιλεῦ αὐτόν τ’ἐλέησον
Il,24,504,μνησάμενος σοῦ πατρός ἐγὼ δ’ἐλεεινότερός περ
Il,24,505,ἔτλην δ’οἷ’ οὔ πώ τις ἐπιχθόνιος βροτὸς ἄλλος
Il,24,506,ἀνδρὸς παιδοφόνοιο ποτὶ στόμα χεῖρ’ ὀρέγεσθαι
Il,24,507,ὣς φάτο τῷ δ’ἄρα πατρὸς ὑφ’ ἵμερον ὦρσε γόοιο
Il,24,508,ἁψάμενος δ’ἄρα χειρὸς ἀπώσατο ἦκα γέροντα
Il,24,509,τὼ δὲ μνησαμένω ὃ μὲν Ἕκτορος ἀνδροφόνοιο
Il,24,510,κλαῖ’ ἁδινὰ προπάροιθε ποδῶν Ἀχιλῆος ἐλυσθείς
Il,24,511,αὐτὰρ Ἀχιλλεὺς κλαῖεν ἑὸν πατέρ’ ἄλλοτε δ’αὖτε
Il,24,512,Πάτροκλον τῶν δὲ στοναχὴ κατὰ δώματ’ ὀρώρει
Il,24,513,αὐτὰρ ἐπεί ῥα γόοιο τετάρπετο δῖος Ἀχιλλεύς
Il,24,514,καί οἱ ἀπὸ πραπίδων ἦλθ’ ἵμερος ἠδ’ ἀπὸ γυίων
Il,24,515,αὐτίκ’ ἀπὸ θρόνου ὦρτο γέροντα δὲ χειρὸς ἀνίστη
Il,24,516,οἰκτίρων πολιόν τε κάρη πολιόν τε γένειον
Il,24,517,καί μιν φωνήσας ἔπεα πτερόεντα προσηύδα
Il,24,518,ἆ δείλ’ ἦ δὴ πολλὰ κάκ’ ἄνσχεο σὸν κατὰ θυμόν
Il,24,519,πῶς ἔτλης ἐπὶ νῆας Ἀχαιῶν ἐλθέμεν οἶος
Il,24,520,ἀνδρὸς ἐς ὀφθαλμοὺς ὅς τοι πολέας τε καὶ ἐσθλοὺς
Il,24,521,υἱέας ἐξενάριξα; σιδήρειόν νύ τοι ἦτορ
Il,24,522,ἀλλ’ ἄγε δὴ κατ’ ἄρ’ ἕζευ ἐπὶ θρόνου ἄλγεα δ’ἔμπης
Il,24,523,ἐν θυμῷ κατακεῖσθαι ἐάσομεν ἀχνύμενοί περ
Il,24,524,οὐ γάρ τις πρῆξις πέλεται κρυεροῖο γόοιο
Il,24,525,ὡς γὰρ ἐπεκλώσαντο θεοὶ δειλοῖσι βροτοῖσι
Il,24,526,ζώειν ἀχνυμένοις αὐτοὶ δέ τ’ἀκηδέες εἰσί
Il,24,527,δοιοὶ γάρ τε πίθοι κατακείαται ἐν Διὸς οὔδει
Il,24,528,δώρων οἷα δίδωσι κακῶν ἕτερος δὲ ἑάων
Il,24,529,ᾧ μέν κ’ἀμμίξας δώῃ Ζεὺς τερπικέραυνος
Il,24,530,ἄλλοτε μέν τε κακῷ ὅ γε κύρεται ἄλλοτε δ’ἐσθλῷ
Il,24,531,ᾧ δέ κε τῶν λυγρῶν δώῃ λωβητὸν ἔθηκε
Il,24,532,καί ἑ κακὴ βούβρωστις ἐπὶ χθόνα δῖαν ἐλαύνει
Il,24,533,φοιτᾷ δ’οὔτε θεοῖσι τετιμένος οὔτε βροτοῖσιν
Il,24,534,ὣς μὲν καὶ Πηλῆϊ θεοὶ δόσαν ἀγλαὰ δῶρα
Il,24,535,ἐκ γενετῆς πάντας γὰρ ἐπ’ ἀνθρώπους ἐκέκαστο
Il,24,536,ὄλβῳ τε πλούτῳ τε ἄνασσε δὲ Μυρμιδόνεσσι
Il,24,537,καί οἱ θνητῷ ἐόντι θεὰν ποίησαν ἄκοιτιν
Il,24,538,ἀλλ’ ἐπὶ καὶ τῷ θῆκε θεὸς κακόν ὅττί οἱ οὔ τι
Il,24,539,παίδων ἐν μεγάροισι γονὴ γένετο κρειόντων
Il,24,540,ἀλλ’ ἕνα παῖδα τέκεν παναώριον οὐδέ νυ τόν γε
Il,24,541,γηράσκοντα κομίζω ἐπεὶ μάλα τηλόθι πάτρης
Il,24,542,ἧμαι ἐνὶ Τροίῃ σέ τε κήδων ἠδὲ σὰ τέκνα
Il,24,543,καὶ σὲ γέρον τὸ πρὶν μὲν ἀκούομεν ὄλβιον εἶναι
Il,24,544,ὅσσον Λέσβος ἄνω Μάκαρος ἕδος ἐντὸς ἐέργει
Il,24,545,καὶ Φρυγίη καθύπερθε καὶ Ἑλλήσποντος ἀπείρων
Il,24,546,τῶν σε γέρον πλούτῳ τε καὶ υἱάσι φασὶ κεκάσθαι
Il,24,547,αὐτὰρ ἐπεί τοι πῆμα τόδ’ ἤγαγον Οὐρανίωνες
Il,24,548,αἰεί τοι περὶ ἄστυ μάχαι τ’ἀνδροκτασίαι τε
Il,24,549,ἄνσχεο μὴ δ’ἀλίαστον ὀδύρεο σὸν κατὰ θυμόν
Il,24,550,οὐ γάρ τι πρήξεις ἀκαχήμενος υἷος ἑῆος
Il,24,551,οὐδέ μιν ἀνστήσεις πρὶν καὶ κακὸν ἄλλο πάθῃσθα
Il,24,552,τὸν δ’ἠμείβετ’ ἔπειτα γέρων Πρίαμος θεοειδής
Il,24,553,μή πω μ’ἐς θρόνον ἵζε διοτρεφὲς ὄφρά κεν Ἕκτωρ
Il,24,554,κεῖται ἐνὶ κλισίῃσιν ἀκηδής ἀλλὰ τάχιστα
Il,24,555,λῦσον ἵν’ ὀφθαλμοῖσιν ἴδω σὺ δὲ δέξαι ἄποινα
Il,24,556,πολλά τά τοι φέρομεν σὺ δὲ τῶνδ’ ἀπόναιο καὶ ἔλθοις
Il,24,557,σὴν ἐς πατρίδα γαῖαν ἐπεί με πρῶτον ἔασας
Il,24,558,αὐτόν τε ζώειν καὶ ὁρᾶν φάος ἠελίοιο
Il,24,559,τὸν δ’ἄρ’ ὑπόδρα ἰδὼν προσέφη πόδας ὠκὺς Ἀχιλλεύς
Il,24,560,μηκέτι νῦν μ’ἐρέθιζε γέρον νοέω δὲ καὶ αὐτὸς
Il,24,561,Ἕκτορά τοι λῦσαι Διόθεν δέ μοι ἄγγελος ἦλθε
Il,24,562,μήτηρ ἥ μ’ἔτεκεν θυγάτηρ ἁλίοιο γέροντος
Il,24,563,καὶ δέ σε γιγνώσκω Πρίαμε φρεσίν οὐδέ με λήθεις
Il,24,564,ὅττι θεῶν τίς σ’ἦγε θοὰς ἐπὶ νῆας Ἀχαιῶν
Il,24,565,οὐ γάρ κε τλαίη βροτὸς ἐλθέμεν οὐδὲ μάλ’ ἡβῶν
Il,24,566,ἐς στρατόν οὐδὲ γὰρ ἂν φυλάκους λάθοι οὐδέ κ’ὀχῆα
Il,24,567,ῥεῖα μετοχλίσσειε θυράων ἡμετεράων
Il,24,568,τὼ νῦν μή μοι μᾶλλον ἐν ἄλγεσι θυμὸν ὀρίνῃς
Il,24,569,μή σε γέρον οὐδ’ αὐτὸν ἐνὶ κλισίῃσιν ἐάσω
Il,24,570,καὶ ἱκέτην περ ἐόντα Διὸς δ’ἀλίτωμαι ἐφετμάς
Il,24,571,ὣς ἔφατ’ ἔδεισεν δ’ὃ γέρων καὶ ἐπείθετο μύθῳ
Il,24,572,Πηλεΐδης δ’οἴκοιο λέων ὣς ἆλτο θύραζε
Il,24,573,οὐκ οἶος ἅμα τῷ γε δύω θεράποντες ἕποντο
Il,24,574,ἥρως Αὐτομέδων ἠδ’ Ἄλκιμος οὕς ῥα μάλιστα
Il,24,575,τῖ’ Ἀχιλεὺς ἑτάρων μετὰ Πάτροκλόν γε θανόντα
Il,24,576,οἳ τόθ’ ὑπὸ ζυγόφιν λύον ἵππους ἡμιόνους τε
Il,24,577,ἐς δ’ἄγαγον κήρυκα καλήτορα τοῖο γέροντος
Il,24,578,κὰδ δ’ἐπὶ δίφρου εἷσαν ἐϋξέστου δ’ἀπ’ ἀπήνης
Il,24,579,ᾕρεον Ἑκτορέης κεφαλῆς ἀπερείσι’ ἄποινα
Il,24,580,κὰδ δ’ἔλιπον δύο φάρε’ ἐΰννητόν τε χιτῶνα
Il,24,581,ὄφρα νέκυν πυκάσας δοίη οἶκον δὲ φέρεσθαι
Il,24,582,δμῳὰς δ’ἐκκαλέσας λοῦσαι κέλετ’ ἀμφί τ’ἀλεῖψαι
Il,24,583,νόσφιν ἀειράσας ὡς μὴ Πρίαμος ἴδοι υἱόν
Il,24,584,μὴ ὃ μὲν ἀχνυμένῃ κραδίῃ χόλον οὐκ ἐρύσαιτο
Il,24,585,παῖδα ἰδών Ἀχιλῆϊ δ’ὀρινθείη φίλον ἦτορ
Il,24,586,καί ἑ κατακτείνειε Διὸς δ’ἀλίτηται ἐφετμάς
Il,24,587,τὸν δ’ἐπεὶ οὖν δμῳαὶ λοῦσαν καὶ χρῖσαν ἐλαίῳ
Il,24,588,ἀμφὶ δέ μιν φᾶρος καλὸν βάλον ἠδὲ χιτῶνα
Il,24,589,αὐτὸς τόν γ’Ἀχιλεὺς λεχέων ἐπέθηκεν ἀείρας
Il,24,590,σὺν δ’ἕταροι ἤειραν ἐϋξέστην ἐπ’ ἀπήνην
Il,24,591,ᾤμωξέν τ’ἄρ’ ἔπειτα φίλον δ’ὀνόμηνεν ἑταῖρον
Il,24,592,μή μοι Πάτροκλε σκυδμαινέμεν αἴ κε πύθηαι
Il,24,593,εἰν Ἄϊδός περ ἐὼνὅτι Ἕκτορα δῖον ἔλυσα
Il,24,594,πατρὶ φίλῳ ἐπεὶ οὔ μοι ἀεικέα δῶκεν ἄποινα
Il,24,595,σοὶ δ’αὖ ἐγὼ καὶ τῶνδ’ ἀποδάσσομαι ὅσσ’ ἐπέοικεν
Il,24,596,ἦ ῥα καὶ ἐς κλισίην πάλιν ἤϊε δῖος Ἀχιλλεύς
Il,24,597,ἕζετο δ’ἐν κλισμῷ πολυδαιδάλῳ ἔνθεν ἀνέστη
Il,24,598,τοίχου τοῦ ἑτέρου ποτὶ δὲ Πρίαμον φάτο μῦθον
Il,24,599,υἱὸς μὲν δή τοι λέλυται γέρον ὡς ἐκέλευες
Il,24,600,κεῖται δ’ἐν λεχέεσσ’ ἅμα δ’ἠοῖ φαινομένηφιν
Il,24,601,ὄψεαι αὐτὸς ἄγων νῦν δὲ μνησώμεθα δόρπου
Il,24,602,καὶ γάρ τ’ἠΰκομος Νιόβη ἐμνήσατο σίτου
Il,24,603,τῇ περ δώδεκα παῖδες ἐνὶ μεγάροισιν ὄλοντο
Il,24,604,ἓξ μὲν θυγατέρες ἓξ δ’υἱέες ἡβώοντες
Il,24,605,τοὺς μὲν Ἀπόλλων πέφνεν ἀπ’ ἀργυρέοιο βιοῖο
Il,24,606,χωόμενος Νιόβῃ τὰς δ’Ἄρτεμις ἰοχέαιρα
Il,24,607,οὕνεκ’ ἄρα Λητοῖ ἰσάσκετο καλλιπαρῄῳ
Il,24,608,φῆ δοιὼ τεκέειν ἣ δ’αὐτὴ γείνατο πολλούς
Il,24,609,τὼ δ’ἄρα καὶ δοιώ περ ἐόντ’ ἀπὸ πάντας ὄλεσσαν
Il,24,610,οἳ μὲν ἄρ’ ἐννῆμαρ κέατ’ ἐν φόνῳ οὐδέ τις ἦεν
Il,24,611,κατθάψαι λαοὺς δὲ λίθους ποίησε Κρονίων
Il,24,612,τοὺς δ’ἄρα τῇ δεκάτῃ θάψαν θεοὶ Οὐρανίωνες
Il,24,613,ἣ δ’ἄρα σίτου μνήσατ’ ἐπεὶ κάμε δάκρυ χέουσα
Il,24,614,νῦν δέ που ἐν πέτρῃσιν ἐν οὔρεσιν οἰοπόλοισιν
Il,24,615,ἐν Σιπύλῳ ὅθι φασὶ θεάων ἔμμεναι εὐνὰς
Il,24,616,νυμφάων αἵ τ’ἀμφ’ Ἀχελώϊον ἐρρώσαντο
Il,24,617,ἔνθα λίθος περ ἐοῦσα θεῶν ἐκ κήδεα πέσσει
Il,24,618,ἀλλ’ ἄγε δὴ καὶ νῶϊ μεδώμεθα δῖε γεραιὲ
Il,24,619,σίτου ἔπειτά κεν αὖτε φίλον παῖδα κλαίοισθα
Il,24,620,Ἴλιον εἰσαγαγών πολυδάκρυτος δέ τοι ἔσται
Il,24,621,ἦ καὶ ἀναΐξας ὄϊν ἄργυφον ὠκὺς Ἀχιλλεὺς
Il,24,622,σφάξ’ ἕταροι δ’ἔδερόν τε καὶ ἄμφεπον εὖ κατὰ κόσμον
Il,24,623,μίστυλλόν τ’ἄρ’ ἐπισταμένως πεῖράν τ’ὀβελοῖσιν
Il,24,624,ὄπτησάν τε περιφραδέως ἐρύσαντό τε πάντα
Il,24,625,Αὐτομέδων δ’ἄρα σῖτον ἑλὼν ἐπένειμε τραπέζῃ
Il,24,626,καλοῖς ἐν κανέοισιν ἀτὰρ κρέα νεῖμεν Ἀχιλλεύς
Il,24,627,οἳ δ’ἐπ’ ὀνείαθ’ ἑτοῖμα προκείμενα χεῖρας ἴαλλον
Il,24,628,αὐτὰρ ἐπεὶ πόσιος καὶ ἐδητύος ἐξ ἔρον ἕντο
Il,24,629,ἤτοι Δαρδανίδης Πρίαμος θαύμαζ’ Ἀχιλῆα
Il,24,630,ὅσσος ἔην οἷός τε θεοῖσι γὰρ ἄντα ἐῴκει
Il,24,631,αὐτὰρ ὃ Δαρδανίδην Πρίαμον θαύμαζεν Ἀχιλλεὺς
Il,24,632,εἰσορόων ὄψίν τ’ἀγαθὴν καὶ μῦθον ἀκούων
Il,24,633,αὐτὰρ ἐπεὶ τάρπησαν ἐς ἀλλήλους ὁρόωντες
Il,24,634,τὸν πρότερος προσέειπε γέρων Πρίαμος θεοειδής
Il,24,635,λέξον νῦν με τάχιστα διοτρεφές ὄφρα καὶ ἤδη
Il,24,636,ὕπνῳ ὕπο γλυκερῷ ταρπώμεθα κοιμηθέντες
Il,24,637,οὐ γάρ πω μύσαν ὄσσε ὑπὸ βλεφάροισιν ἐμοῖσιν
Il,24,638,ἐξ οὗ σῇς ὑπὸ χερσὶν ἐμὸς πάϊς ὤλεσε θυμόν
Il,24,639,ἀλλ’ αἰεὶ στενάχω καὶ κήδεα μυρία πέσσω
Il,24,640,αὐλῆς ἐν χόρτοισι κυλινδόμενος κατὰ κόπρον
Il,24,641,νῦν δὴ καὶ σίτου πασάμην καὶ αἴθοπα οἶνον
Il,24,642,λαυκανίης καθέηκα πάρος γε μὲν οὔ τι πεπάσμην
Il,24,643,ἦ ῥ’Ἀχιλεὺς δ’ἑτάροισιν ἰδὲ δμῳῇσι κέλευσε
Il,24,644,δέμνι’ ὑπ’ αἰθούσῃ θέμεναι καὶ ῥήγεα καλὰ
Il,24,645,πορφύρε’ ἐμβαλέειν στορέσαι τ’ἐφύπερθε τάπητας
Il,24,646,χλαίνας τ’ἐνθέμεναι οὔλας καθύπερθεν ἕσασθαι
Il,24,647,αἳ δ’ἴσαν ἐκ μεγάροιο δάος μετὰ χερσὶν ἔχουσαι
Il,24,648,αἶψα δ’ἄρα στόρεσαν δοιὼ λέχε’ ἐγκονέουσαι
Il,24,649,τὸν δ’ἐπικερτομέων προσέφη πόδας ὠκὺς Ἀχιλλεύς
Il,24,650,ἐκτὸς μὲν δὴ λέξο γέρον φίλε μή τις Ἀχαιῶν
Il,24,651,ἐνθάδ’ ἐπέλθῃσιν βουληφόρος οἵ τέ μοι αἰεὶ
Il,24,652,βουλὰς βουλεύουσι παρήμενοι ἣ θέμις ἐστί
Il,24,653,τῶν εἴ τίς σε ἴδοιτο θοὴν διὰ νύκτα μέλαιναν
Il,24,654,αὐτίκ’ ἂν ἐξείποι Ἀγαμέμνονι ποιμένι λαῶν
Il,24,655,καί κεν ἀνάβλησις λύσιος νεκροῖο γένηται
Il,24,656,ἀλλ’ ἄγε μοι τόδε εἰπὲ καὶ ἀτρεκέως κατάλεξον
Il,24,657,ποσσῆμαρ μέμονας κτερεϊζέμεν Ἕκτορα δῖον
Il,24,658,ὄφρα τέως αὐτός τε μένω καὶ λαὸν ἐρύκω
Il,24,659,τὸν δ’ἠμείβετ’ ἔπειτα γέρων Πρίαμος θεοειδής
Il,24,660,εἰ μὲν δή μ’ἐθέλεις τελέσαι τάφον Ἕκτορι δίῳ
Il,24,661,ὧδέ κέ μοι ῥέζων Ἀχιλεῦ κεχαρισμένα θείης
Il,24,662,οἶσθα γὰρ ὡς κατὰ ἄστυ ἐέλμεθα τηλόθι δ’ὕλη
Il,24,663,ἀξέμεν ἐξ ὄρεος μάλα δὲ Τρῶες δεδίασιν
Il,24,664,ἐννῆμαρ μέν κ’αὐτὸν ἐνὶ μεγάροις γοάοιμεν
Il,24,665,τῇ δεκάτῃ δέ κε θάπτοιμεν δαινῦτό τε λαός
Il,24,666,ἑνδεκάτῃ δέ κε τύμβον ἐπ’ αὐτῷ ποιήσαιμεν
Il,24,667,τῇ δὲ δυωδεκάτῃ πολεμίξομεν εἴ περ ἀνάγκη
Il,24,668,τὸν δ’αὖτε προσέειπε ποδάρκης δῖος Ἀχιλλεύς
Il,24,669,ἔσται τοι καὶ ταῦτα γέρον Πρίαμ’ ὡς σὺ κελεύεις
Il,24,670,σχήσω γὰρ πόλεμον τόσσον χρόνον ὅσσον ἄνωγας
Il,24,671,ὣς ἄρα φωνήσας ἐπὶ καρπῷ χεῖρα γέροντος
Il,24,672,ἔλλαβε δεξιτερήν μή πως δείσει’ ἐνὶ θυμῷ
Il,24,673,οἳ μὲν ἄρ’ ἐν προδόμῳ δόμου αὐτόθι κοιμήσαντο
Il,24,674,κῆρυξ καὶ Πρίαμος πυκινὰ φρεσὶ μήδε’ ἔχοντες
Il,24,675,αὐτὰρ Ἀχιλλεὺς εὗδε μυχῷ κλισίης ἐϋπήκτου
Il,24,676,τῷ δὲ Βρισηῒς παρελέξατο καλλιπάρῃος
Il,24,677,ἄλλοι μέν ῥα θεοί τε καὶ ἀνέρες ἱπποκορυσταὶ
Il,24,678,εὗδον παννύχιοι μαλακῷ δεδμημένοι ὕπνῳ
Il,24,679,ἀλλ’ οὐχ Ἑρμείαν ἐριούνιον ὕπνος ἔμαρπτεν
Il,24,680,ὁρμαίνοντ’ ἀνὰ θυμὸν ὅπως Πρίαμον βασιλῆα
Il,24,681,νηῶν ἐκπέμψειε λαθὼν ἱεροὺς πυλαωρούς
Il,24,682,στῆ δ’ἄρ’ ὑπὲρ κεφαλῆς καί μιν πρὸς μῦθον ἔειπεν
Il,24,683,ὦ γέρον οὔ νύ τι σοί γε μέλει κακόν οἷον ἔθ’ εὕδεις
Il,24,684,ἀνδράσιν ἐν δηίοισιν ἐπεί σ’εἴασεν Ἀχιλλεύς
Il,24,685,καὶ νῦν μὲν φίλον υἱὸν ἐλύσαο πολλὰ δ’ἔδωκας
Il,24,686,σεῖο δέ κε ζωοῦ καὶ τρὶς τόσα δοῖεν ἄποινα
Il,24,687,παῖδες τοὶ μετόπισθε λελειμμένοι αἴ κ’Ἀγαμέμνων
Il,24,688,γνώῃ σ’Ἀτρεΐδης γνώωσι δὲ πάντες Ἀχαιοί
Il,24,689,ὣς ἔφατ’ ἔδεισεν δ’ὃ γέρων κήρυκα δ’ἀνίστη
Il,24,690,τοῖσιν δ’Ἑρμείας ζεῦξ’ ἵππους ἡμιόνους τε
Il,24,691,ῥίμφα δ’ἄρ’ αὐτὸς ἔλαυνε κατὰ στρατόν οὐδέ τις ἔγνω
Il,24,692,ἀλλ’ ὅτε δὴ πόρον ἷξον ἐϋρρεῖος ποταμοῖο
Il,24,693,Ξάνθου δινήεντος ὃν ἀθάνατος τέκετο Ζεύς
Il,24,694,Ἑρμείας μὲν ἔπειτ’ ἀπέβη πρὸς μακρὸν Ὄλυμπον
Il,24,695,Ἠὼς δὲ κροκόπεπλος ἐκίδνατο πᾶσαν ἐπ’ αἶαν
Il,24,696,οἳ δ’εἰς ἄστυ ἔλων οἰμωγῇ τε στοναχῇ τε
Il,24,697,ἵππους ἡμίονοι δὲ νέκυν φέρον οὐδέ τις ἄλλος
Il,24,698,ἔγνω πρόσθ’ ἀνδρῶν καλλιζώνων τε γυναικῶν
Il,24,699,ἀλλ’ ἄρα Κασσάνδρη ἰκέλη χρυσῇ Ἀφροδίτῃ
Il,24,700,Πέργαμον εἰσαναβᾶσα φίλον πατέρ’ εἰσενόησεν
Il,24,701,ἑσταότ’ ἐν δίφρῳ κήρυκά τε ἀστυβοώτην
Il,24,702,τὸν δ’ἄρ’ ἐφ’ ἡμιόνων ἴδε κείμενον ἐν λεχέεσσι
Il,24,703,κώκυσέν τ’ἄρ’ ἔπειτα γέγωνέ τε πᾶν κατὰ ἄστυ
Il,24,704,ὄψεσθε Τρῶες καὶ Τρῳάδες Ἕκτορ’ ἰόντες
Il,24,705,εἴ ποτε καὶ ζώοντι μάχης ἐκνοστήσαντι
Il,24,706,χαίρετ’ ἐπεὶ μέγα χάρμα πόλει τ’ἦν παντί τε δήμῳ
Il,24,707,ὣς ἔφατ’ οὐδέ τις αὐτόθ’ ἐνὶ πτόλεϊ λίπετ’ ἀνὴρ
Il,24,708,οὐδὲ γυνή πάντας γὰρ ἀάσχετον ἵκετο πένθος
Il,24,709,ἀγχοῦ δὲ ξύμβληντο πυλάων νεκρὸν ἄγοντι
Il,24,710,πρῶται τόν γ’ἄλοχός τε φίλη καὶ πότνια μήτηρ
Il,24,711,τιλλέσθην ἐπ’ ἄμαξαν ἐΰτροχον ἀΐξασαι
Il,24,712,ἁπτόμεναι κεφαλῆς κλαίων δ’ἀμφίσταθ’ ὅμιλος
Il,24,713,καί νύ κε δὴ πρόπαν ἦμαρ ἐς ἠέλιον καταδύντα
Il,24,714,Ἕκτορα δάκρυ χέοντες ὀδύροντο πρὸ πυλάων
Il,24,715,εἰ μὴ ἄρ’ ἐκ δίφροιο γέρων λαοῖσι μετηύδα
Il,24,716,εἴξατέ μοι οὐρεῦσι διελθέμεν αὐτὰρ ἔπειτα
Il,24,717,ἄσεσθε κλαυθμοῖο ἐπὴν ἀγάγωμι δόμον δέ
Il,24,718,ὣς ἔφαθ’ οἳ δὲ διέστησαν καὶ εἶξαν ἀπήνῃ
Il,24,719,οἳ δ’ἐπεὶ εἰσάγαγον κλυτὰ δώματα τὸν μὲν ἔπειτα
Il,24,720,τρητοῖς ἐν λεχέεσσι θέσαν παρὰ δ’εἷσαν ἀοιδοὺς
Il,24,721,θρήνων ἐξάρχους οἵ τε στονόεσσαν ἀοιδὴν
Il,24,722,οἳ μὲν ἄρ’ ἐθρήνεον ἐπὶ δὲ στενάχοντο γυναῖκες
Il,24,723,τῇσιν δ’Ἀνδρομάχη λευκώλενος ἦρχε γόοιο
Il,24,724,Ἕκτορος ἀνδροφόνοιο κάρη μετὰ χερσὶν ἔχουσα
Il,24,725,ἆνερ ἀπ’ αἰῶνος νέος ὤλεο κὰδ δέ με χήρην
Il,24,726,λείπεις ἐν μεγάροισι πάϊς δ’ἔτι νήπιος αὔτως
Il,24,727,ὃν τέκομεν σύ τ’ἐγώ τε δυσάμμοροι οὐδέ μιν οἴω
Il,24,728,ἥβην ἵξεσθαι πρὶν γὰρ πόλις ἥδε κατ’ ἄκρης
Il,24,729,πέρσεται ἦ γὰρ ὄλωλας ἐπίσκοπος ὅς τέ μιν αὐτὴν
Il,24,730,ῥύσκευ ἔχες δ’ἀλόχους κεδνὰς καὶ νήπια τέκνα
Il,24,731,αἳ δή τοι τάχα νηυσὶν ὀχήσονται γλαφυρῇσι
Il,24,732,καὶ μὲν ἐγὼ μετὰ τῇσι σὺ δ’αὖ τέκος ἢ ἐμοὶ αὐτῇ
Il,24,733,ἕψεαι ἔνθά κεν ἔργα ἀεικέα ἐργάζοιο
Il,24,734,ἀθλεύων πρὸ ἄνακτος ἀμειλίχου ἤ τις Ἀχαιῶν
Il,24,735,ῥίψει χειρὸς ἑλὼν ἀπὸ πύργου λυγρὸν ὄλεθρον
Il,24,736,χωόμενος ᾧ δή που ἀδελφεὸν ἔκτανεν Ἕκτωρ
Il,24,737,ἢ πατέρ’ ἠὲ καὶ υἱόν ἐπεὶ μάλα πολλοὶ Ἀχαιῶν
Il,24,738,Ἕκτορος ἐν παλάμῃσιν ὀδὰξ ἕλον ἄσπετον οὖδας
Il,24,739,οὐ γὰρ μείλιχος ἔσκε πατὴρ τεὸς ἐν δαῒ λυγρῇ
Il,24,740,τὼ καί μιν λαοὶ μὲν ὀδύρονται κατὰ ἄστυ
Il,24,741,ἀρητὸν δὲ τοκεῦσι γόον καὶ πένθος ἔθηκας
Il,24,742,Ἕκτορ ἐμοὶ δὲ μάλιστα λελείψεται ἄλγεα λυγρά
Il,24,743,οὐ γάρ μοι θνῄσκων λεχέων ἐκ χεῖρας ὄρεξας
Il,24,744,οὐδέ τί μοι εἶπες πυκινὸν ἔπος οὗ τέ κεν αἰεὶ
Il,24,745,μεμνῄμην νύκτάς τε καὶ ἤματα δάκρυ χέουσα
Il,24,746,ὣς ἔφατο κλαίουσ’ ἐπὶ δὲ στενάχοντο γυναῖκες
Il,24,747,τῇσιν δ’αὖθ’ Ἑκάβη ἁδινοῦ ἐξῆρχε γόοιο
Il,24,748,Ἕκτορ ἐμῷ θυμῷ πάντων πολὺ φίλτατε παίδων
Il,24,749,ἦ μέν μοι ζωός περ ἐὼν φίλος ἦσθα θεοῖσιν
Il,24,750,οἳ δ’ἄρα σεῦ κήδοντο καὶ ἐν θανάτοιό περ αἴσῃ
Il,24,751,ἄλλους μὲν γὰρ παῖδας ἐμοὺς πόδας ὠκὺς Ἀχιλλεὺς
Il,24,752,πέρνασχ’ ὅν τιν’ ἕλεσκε πέρην ἁλὸς ἀτρυγέτοιο
Il,24,753,ἐς Σάμον ἔς τ’Ἴμβρον καὶ Λῆμνον ἀμιχθαλόεσσαν
Il,24,754,σεῦ δ’ἐπεὶ ἐξέλετο ψυχὴν ταναήκεϊ χαλκῷ
Il,24,755,πολλὰ ῥυστάζεσκεν ἑοῦ περὶ σῆμ’ ἑτάροιο
Il,24,756,Πατρόκλου τὸν ἔπεφνες ἀνέστησεν δέ μιν οὐδ’ ὧς
Il,24,757,νῦν δέ μοι ἑρσήεις καὶ πρόσφατος ἐν μεγάροισι
Il,24,758,κεῖσαι τῷ ἴκελος ὅν τ’ἀργυρότοξος Ἀπόλλων
Il,24,759,οἷς ἀγανοῖσι βέλεσσιν ἐποιχόμενος κατέπεφνεν
Il,24,760,ὣς ἔφατο κλαίουσα γόον δ’ἀλίαστον ὄρινε
Il,24,761,τῇσι δ’ἔπειθ’ Ἑλένη τριτάτη ἐξῆρχε γόοιο
Il,24,762,Ἕκτορ ἐμῷ θυμῷ δαέρων πολὺ φίλτατε πάντων
Il,24,763,ἦ μέν μοι πόσις ἐστὶν Ἀλέξανδρος θεοειδής
Il,24,764,ὅς μ’ἄγαγε Τροίηνδ’ ὡς πρὶν ὤφελλον ὀλέσθαι
Il,24,765,ἤδη γὰρ νῦν μοι τόδε εἰκοστὸν ἔτος ἐστὶν
Il,24,766,ἐξ οὗ κεῖθεν ἔβην καὶ ἐμῆς ἀπελήλυθα πάτρης
Il,24,767,ἀλλ’ οὔ πω σεῦ ἄκουσα κακὸν ἔπος οὐδ’ ἀσύφηλον
Il,24,768,ἀλλ’ εἴ τίς με καὶ ἄλλος ἐνὶ μεγάροισιν ἐνίπτοι
Il,24,769,δαέρων ἢ γαλόων ἢ εἰνατέρων εὐπέπλων
Il,24,770,ἢ ἑκυρή ἑκυρὸς δὲ πατὴρ ὣς ἤπιος αἰεί
Il,24,771,ἀλλὰ σὺ τὸν ἐπέεσσι παραιφάμενος κατέρυκες
Il,24,772,σῇ τ’ἀγανοφροσύνῃ καὶ σοῖς ἀγανοῖς ἐπέεσσι
Il,24,773,τὼ σέ θ’ἅμα κλαίω καὶ ἔμ’ ἄμμορον ἀχνυμένη κῆρ
Il,24,774,οὐ γάρ τίς μοι ἔτ’ ἄλλος ἐνὶ Τροίῃ εὐρείῃ
Il,24,775,ἤπιος οὐδὲ φίλος πάντες δέ με πεφρίκασιν
Il,24,776,ὣς ἔφατο κλαίουσ’ ἐπὶ δ’ἔστενε δῆμος ἀπείρων
Il,24,777,λαοῖσιν δ’ὃ γέρων Πρίαμος μετὰ μῦθον ἔειπεν
Il,24,778,ἄξετε νῦν Τρῶες ξύλα ἄστυ δέ μὴ δέ τι θυμῷ
Il,24,779,δείσητ’ Ἀργείων πυκινὸν λόχον ἦ γὰρ Ἀχιλλεὺς
Il,24,780,πέμπων μ’ὧδ’ ἐπέτελλε μελαινάων ἀπὸ νηῶν
Il,24,781,μὴ πρὶν πημανέειν πρὶν δωδεκάτη μόλῃ ἠώς
Il,24,782,ὣς ἔφαθ’ οἳ δ’ὑπ’ ἀμάξῃσιν βόας ἡμιόνους τε
Il,24,783,ζεύγνυσαν αἶψα δ’ἔπειτα πρὸ ἄστεος ἠγερέθοντο
Il,24,784,ἐννῆμαρ μὲν τοί γε ἀγίνεον ἄσπετον ὕλην
Il,24,785,ἀλλ’ ὅτε δὴ δεκάτη ἐφάνη φαεσίμβροτος ἠώς
Il,24,786,καὶ τότ’ ἄρ’ ἐξέφερον θρασὺν Ἕκτορα δάκρυ χέοντες
Il,24,787,ἐν δὲ πυρῇ ὑπάτῃ νεκρὸν θέσαν ἐν δ’ἔβαλον πῦρ
Il,24,788,ἦμος δ’ἠριγένεια φάνη ῥοδοδάκτυλος Ἠώς
Il,24,789,τῆμος ἄρ’ ἀμφὶ πυρὴν κλυτοῦ Ἕκτορος ἔγρετο λαός
Il,24,790,αὐτὰρ ἐπεί ῥ’ἤγερθεν ὁμηγερέες τ’ἐγένοντο
Il,24,791,πρῶτον μὲν κατὰ πυρκαϊὴν σβέσαν αἴθοπι οἴνῳ
Il,24,792,πᾶσαν ὁπόσσον ἐπέσχε πυρὸς μένος αὐτὰρ ἔπειτα
Il,24,793,ὀστέα λευκὰ λέγοντο κασίγνητοί θ’ἕταροί τε
Il,24,794,μυρόμενοι θαλερὸν δὲ κατείβετο δάκρυ παρειῶν
Il,24,795,καὶ τά γε χρυσείην ἐς λάρνακα θῆκαν ἑλόντες
Il,24,796,πορφυρέοις πέπλοισι καλύψαντες μαλακοῖσιν
Il,24,797,αἶψα δ’ἄρ’ ἐς κοίλην κάπετον θέσαν αὐτὰρ ὕπερθε
Il,24,798,πυκνοῖσιν λάεσσι κατεστόρεσαν μεγάλοισι
Il,24,799,ῥίμφα δὲ σῆμ’ ἔχεαν περὶ δὲ σκοποὶ ἥατο πάντῃ
Il,24,800,μὴ πρὶν ἐφορμηθεῖεν ἐϋκνήμιδες Ἀχαιοί
Il,24,801,χεύαντες δὲ τὸ σῆμα πάλιν κίον αὐτὰρ ἔπειτα
Il,24,802,εὖ συναγειρόμενοι δαίνυντ’ ἐρικυδέα δαῖτα
Il,24,803,δώμασιν ἐν Πριάμοιο διοτρεφέος βασιλῆος
Il,24,804,ὣς οἵ γ’ἀμφίεπον τάφον Ἕκτορος ἱπποδάμοιο
